subtopic,website,title,date,author,text,url
Society,naftemporiki.gr,Covid-19: Κανένας νέος θάνατος - 2.726 κρούσματα στην Ελλάδα,"Δευτέρα, 11 Μαΐου 2020 17:52",naftemporiki.gr,"Συνολικά 2.726 είναι τα επιβεβαιωμένα κρούσματα κορωνοϊού στην Ελλάδα, ανακοίνωσε ο καθηγητής λοιμωξιολογίας, Σωτήρης Τσιόδρας στην γραπτή επίσημη ενημέρωση του υπουργείου Υγείας, την ώρα που ο αριθμός των νεκρών παραμένει στους 151. Από το σύνολο των κρουσμάτων, τα 607 (22.3%) θεωρούνται σχετιζόμενα με ταξίδι από το εξωτερικό και 1.374 (50.4%) είναι σχετιζόμενα με ήδη γνωστό κρούσμα Χθες είχαν ανακοινωθεί 2.716 κρούσματα. Ήδη έχουν πραγματοποιηθεί στην Ελλάδα πάνω από 99.000 τεστ για την ανίχνευση του ιού. Aπό τους ασθενείς (10 επιπλέον), 32 είναι πιο σοβαρά και νοσηλεύονται διασωληνωμένοι σε Μονάδες Εντατικής Θεραπείας. Οι περισσότεροι από αυτούς τους ασθενείς είναι άνδρες και έχουν κάποιο υποκείμενο νόσημα. Συγκεκριμένα, η διάμεση ηλικία των ασθενών είναι 67 ετών. Το 96,9% έχει υποκείμενο νόσημα ή είναι ηλικιωμένοι 70 ετών και άνω. 87 ασθενείς έχουν εξέλθει από τις ΜΕΘ. Από τα θύματα, 40 ήταν γυναίκες και οι υπόλοιποι άνδρες. Η διάμεση ηλικία των θανόντων ήταν τα 45 έτη και το 93,4% είχε κάποιο υποκείμενο νόσημα ή/και ηλικία 70 ετών και άνω. naftemporiki.gr",https://www.naftemporiki.gr/story/1598104/covid-19-kanenas-neos-thanatos-2726-krousmata-stin-ellada
Society,topontiki.gr,ΚΕΠΕ: Τρεις στους 10 Έλληνες θα μπορούσαν να εργαστούν από το σπίτι,11.5.2020,topontiki.gr," Το 32,8% των εργαζομένων στην Ελλάδα θα μπορούσε να εργαστεί από το σπίτι. Σε απόλυτο μέγεθος αυτό ισοδυναμεί με 1.263 χιλιάδες εργαζόμενους. Το ποσοστό αυτό δεν διαφέρει πολύ από αυτό άλλων ανεπτυγμένων χωρών της Ευρώπης, αν και είναι σχετικά χαμηλότερο.  Αυτό είναι ένα από τα ευρήματα της πέμπτης ανάλυσης επικαιρότητας με τίτλο «Δυνατότητα εργασίας από το σπίτι στην Ελλάδα» του Κέντρου Προγραμματισμού και Οικονομικών Ερευνών. Στα συμπεράσματα καταγράφεται ότι από την ανάλυση των χαρακτηριστικών των εργασιών που θα μπορούσαν να γίνουν από το σπίτι φαίνεται ότι εκεί συγκεντρώνονται περισσότερο εργασίες που μπορούν να χαρακτηριστούν ως «καλές εργασίες». Εμφανίζουν σχετικά υψηλά ποσοστά πλήρους απασχόλησης, είναι σε επιστημονικά επαγγέλματα και σε επαγγέλματα κύρους και απολαμβάνουν τα γνωστά οφέλη της απασχόλησης στο Δημόσιο. Επιβεβαίωση αυτού είναι ότι κλάδοι με υψηλότερη ευχέρεια εργασίας από το σπίτι εμφανίζουν και υψηλότερες μηνιαίες αμοιβές. Αν και υπάρχουν περιθώρια επέκτασης του θεσμού της εργασίας από το σπίτι, αυτή απαιτεί προσεκτικά βήματα καθώς μπορεί να διευρύνει τις υφιστάμενες ανισότητες μεταξύ καλών και λιγότερο καλών θέσεων εργασίας, ενώ μπορεί να βλάψει την αποτελεσματική απασχόληση κάποιων εργαζομένων. Η εργασία από το σπίτι, όπως αναφέρει το ΚΕΠΕ, που αποτελεί μια εκδήλωση ευκαμψίας στην αγορά εργασίας, έχει πλεονεκτήματα και μειονεκτήματα. Εφόσον υπάρξει πολιτική βούληση, μπορεί να διαμορφωθεί το αναγκαίο νομικό πλαίσιο, το οποίο να εξασφαλίζει τα δικαιώματα του εργαζόμενου και να μην δυσχεραίνει την επιλογή εργασίας από το σπίτι για τις επιχειρήσεις. Η πρόσφατη εμπειρία έδειξε ότι η εργασία από το σπίτι σε ακραίες περιστάσεις, όπως η πανδημία του κορονοϊού COVID-19, είναι απαραίτητη τόσο για ψυχολογικούς όσο και για οικονομικούς λόγους. • Σχεδόν οι τρεις στους τέσσερις που ανήκουν στις επαγγελματικές κατηγορίες Υπάλληλοι Γραφείου, Ανώτερα Διοικητικά και Διευθυντικά Στελέχη και Επαγγελματίες θα μπορούσαν δυνητικά να εργαστούν από το σπίτι. • Οι Επαγγελματίες αποτελούν την πολυπληθέστερη ομάδα που μπορούν δυνητικά να εργαστούν από το σπίτι. Από τους 556 χιλιάδες Επαγγελματίες που μπορούν να εργαστούν από το σπίτι το 46% είναι εκπαιδευτικοί, το 20% επαγγελματίες σε επιχειρήσεις και από 15% είναι οι μηχανικοί και οι νομικοί. Οι Επαγγελματίες του τομέα υγείας είναι μόλις το 1%. • Στον αντίποδα τη χαμηλότερη δυνατότητα εργασίας από το σπίτι έχουν οι Χειριστές Βιομηχανικών Εγκαταστάσεων, Μηχανημάτων και Εξοπλισμού (1,3%). • Αξίζει να σημειωθεί ότι ο ένας στους δύο που ανήκουν στην κατηγορία Τεχνικοί και Ασκούντες Συναφή Επαγγέλματα εκτιμάται ότι θα μπορούσε να εργαστεί από το σπίτι, καθώς επίσης και σχεδόν ο ένας στους δέκα (10,8%) απασχολούμενους στην Παροχή Υπηρεσιών και Πωλητές. • Με βάση τον κλάδο οικονομικής δραστηριότητας, στο ένα άκρο υπάρχουν κλάδοι, όπως τα Ορυχεία και τα Ξενοδοχεία, με αρκετά χαμηλή ευχέρεια εργασίας από το σπίτι, ενώ στο άλλο κλάδοι, όπως η Εκπαίδευση και Διαχείριση Ακινήτων και Επιστημονικές Εργασίες, με αρκετά υψηλή. • Γενικότερα, φαίνεται ότι κλάδοι που παράγουν διεθνώς εμπορεύσιμα προϊόντα και υπηρεσίες (μεταποίηση, ορυχεία, γεωργία, ξενοδοχεία) εμφανίζουν χαμηλότερα ποσοστά ευχέρειας εργασίας από το σπίτι από ό,τι κλάδοι που στρέφονται κυρίως στην εγχώρια αγορά. • Η δυνατότητα για εργασία από το σπίτι είναι μεγαλύτερη σε κλάδους με υψηλότερους μέσους μισθούς. • Με βάση τη θέση στο επάγγελμα, το υψηλότερο ποσοστό αυτών που θα μπορούσαν να εργαστούν από το σπίτι το εμφανίζουν οι μισθωτοί (38,3%) ακολουθούμενοι από τους αυτοαπασχολούμενους με προσωπικό (εργοδότες) με 32,4%. Στον αντίποδα οι αυτοαπασχολούμενοι χωρίς προσωπικό εμφανίζουν χαμηλό ποσοστό (18,9%), γεγονός που συνδέεται με το ότι στην Ελλάδα πολλοί αυτοαπασχολούμενοι είναι αγρότες, τεχνίτες, επισκευαστές, των οποίων η εκτέλεση της εργασίας τους απαιτεί απομάκρυνση από το σπίτι. • Οι δημόσιοι υπάλληλοι έχουν υψηλότερη δυνατότητα εργασίας από το σπίτι (34,6%-68,2% ανάλογα το είδος της δημόσιας επιχείρησης), έναντι των εργαζομένων στον ιδιωτικό τομέα (27%). Αυτό σε πολύ μεγάλο βαθμό οφείλεται στα επαγγέλματα εκπαίδευσης, τα οποία αντιπροσωπεύουν πολύ μεγάλο αριθμό των δημοσίων υπαλλήλων και θεωρητικά αυτοί θα μπορούσαν να εργαστούν από το σπίτι, καθώς και σε επαγγέλματα τα οποία απαιτούν τη χρήση ηλεκτρονικών υπολογιστών. • Οι εργαζόμενοι με μερική απασχόληση καταγράφουν μικρότερο ποσοστό εργασίας από το σπίτι (25,5%) έναντι εκείνων της πλήρους απασχόλησης (33,6%), ως αποτέλεσμα της συγκέντρωσής τους στη γεωργία και σε καταστήματα λιανικής. • Αξιοσημείωτο είναι επίσης ότι η εργασία από το σπίτι διευκολύνεται περισσότερο στις παραγωγικές μονάδες με προσωπικό πάνω από 10 εργαζόμενους (42,8%) παρά στις μικρότερες μονάδες (27,5%). • Η δυνατότητα εργασίας από το σπίτι είναι υψηλότερη για τις γυναίκες (40,2%) έναντι των ανδρών (27,3%). • Οι πιο νέοι (έως 29 ετών) και οι πιο ηλικιωμένοι (άνω των 60) εμφανίζουν χαμηλότερη δυνατότητα κατ‘ οίκον εργασίας από τους εργαζόμενους ηλικίας 30-59. • Υπάρχει θετική σχέση μεταξύ των εκπαιδευτικών προσόντων των εργαζομένων και της δυνατότητας εργασίας από το σπίτι. Το 59,2% των πτυχιούχων τριτοβάθμιας εκπαίδευσης (τουλάχιστον ΤΕΙ) μπορούν δυνητικά να εργαστούν από το σπίτι, ενώ για τη χαμηλότερη εκπαιδευτική βαθμίδα (υποχρεωτική εκπαίδευση, περιλαμβανομένου του Γυμνασίου) το αντίστοιχο ποσοστό είναι μόλις 7,2%. Για τους απόφοιτους δευτεροβάθμιας εκπαίδευσης εκτιμάται ότι το 23,2% θα μπορούσε να εργαστεί από το σπίτι. • Η δυνατότητα εργασίας από το σπίτι εμφανίζεται αρκετά υψηλότερη στα μεγάλα αστικά κέντρα της χώρας και διαφοροποιείται με βάση τη γεωγραφική περιφέρεια. Τα υψηλότερα ποσοστά καταγράφονται στην Περιφέρεια Αττικής (41,8%) και στην Κεντρική Μακεδονία (31,3%) και τα χαμηλότερα την Ανατολική Μακεδονία και Θράκη (24%) και στη Στερεά Ελλάδα (24%).",http://www.topontiki.gr/article/384245/kepe-treis-stoys-10-ellines-tha-mporoysan-na-ergastoyn-apo-spiti
Society,www.periodista.gr,"19 νέα κρούσματα, 2.710 συνολικά, 151 θάνατοι. Μόνο 2 θετικά από τα 2.903 τεστ που έκαναν οι κινητές μονάδες","Σάββατο, 09 Μάιος 2020",peridista.gr,"19 νέα κρούσματα του κορονοϊού SARS-CoV-2 στη χώρα μας, 11 εκ των οποίων αφορούν συρροές κρουσμάτων , ανακοίνωσε σήμερα το υπουργείο Υγείας. Ο συνολικός αριθμός των κρουσμάτων είναι 2.710, εκ των οποίων το 55.6% αφορά άνδρες. Από αυτά, 603 (22.3%) θεωρούνται σχετιζόμενα με ταξίδι από το εξωτερικό και 1.358 (50.1%) είναι σχετιζόμενα με ήδη γνωστό κρούσμα. 28 συμπολίτες μας νοσηλεύονται διασωληνωμένοι. Η διάμεση ηλικία τους είναι 65 ετών. 9 (32.1%) είναι γυναίκες και οι υπόλοιποι άνδρες. To 96.4% έχει υποκείμενο νόσημα ή είναι ηλικιωμένοι 70 ετών και άνω. 86 ασθενείς έχουν εξέλθει από τις ΜΕΘ. Τέλος, έχουμε 1 ακόμα καταγεγραμμένο θάνατο και 151 θανάτους συνολικά στη χώρα. Οι 40 ήταν γυναίκες (26.5%) και οι υπόλοιποι άνδρες. Η διάμεση ηλικία των θανόντων συμπολιτών μας ήταν τα 75 έτη και το 93.4% είχε κάποιο υποκείμενο νόσημα ή/και ηλικία 70 ετών και άνω. Έχουν συνολικά ελεγχθεί 97.384 κλινικά δείγματα, αναφέρει η ανακοίνωση την οποία υπογράφει ο Σ.Τσιόδρας. Κατά τις τελευταίες 5 ημέρες έχουν γίνει 2.903 τεστ από τις κινητές μονάδες του ΕΟΔΥ από τα οποία 2.901 ήταν αρνητικά και μόλις 2 θετικά όπως αναφέρει σε tweet του το υπουργείο Υγείας.",http://www.periodista.gr/koinwnia/article/113639/19-nea-krousmata-2-710-sunolika-151-thanatoi-mono-2-thetika-apo-ta-2-903-test-pou-ekanan-oi-kinites-monades
Society,www.thetoc.gr,"Επική γκάφα της ΕΡΤ: ""Πέθανε"" τον Μίκη Θεοδωράκη και την Ειρήνη Παπά [εικόνες]",,THETOC TEAM,"Σε μία γκάφα άνευ προηγουμένου υπέπεσε η ΕΡΤ, αφού σε αναρτήσεις της στην επίσημη σελίδα στο facebook, ""πέθανε"" τον σπουδαίο μουσικοσυνθέτη Μίκη Θεοδωράκη και την ηθοποιό Ειρήνη Παπά! Συγκεκριμένα, νωρίς σήμερα το πρωί στη σελίδα του τμήματος Αρχείου της ΕΡΤ στο Facebook αναρτήθηκαν δύο post. Το ένα αφορούσε στον Μίκη Θεοδωράκη και το άλλο στην Ειρήνη Παπά.  Και τα δύο ανέφεραν πως ο μεγάλος μουσικοσυνθέτης και η σπουδαία ηθοποιός είχαν φύγει από τη ζωή!   Οι αναρτήσεις, όπως ήταν φυσικό προκάλεσαν σάλο κι εξοργισμένα σχόλια χρηστών του μέσου κοινωνικής δικτύωσης.  Μετά από λίγη ώρα κατέβηκαν, με την ΕΡΤ να ζητά συγγνώμη για το τραγικό λάθος.   Σε ιστοσελίδα που διατηρεί το Τμήμα Αρχείου της ΕΡΤ σε μέσο κοινωνικής δικτύωσης, ανέβηκαν σήμερα το πρωί δύο αναρτήσεις στη ""μνήμη"" των Μίκη Θεοδωράκη και Ειρήνης Παππά.   Η Διοίκηση της ΕΡΤ ήδη επικοινώνησε με τους οικείους των δύο κορυφαίων δημιουργών, ζήτησε συγγνώμη για τη δημόσια αυτή απρέπεια και έχει ήδη επιληφθεί για να διερευνηθεί άμεσα πώς έγιναν οι εν λόγω αναρτήσεις.  ",https://www.thetoc.gr/koinwnia/article/epiki-gkafa-tis-ert---pethane-ton-miki-theodoraki-kai-tin-eirini-papa-eikones/
Society,www.thetoc.gr,Κορονοϊός - Καθηγητής Βατόπουλος: Oι μεγάλες συγκεντρώσεις μπορεί να είναι καταστροφικές [βίντεο],,THETOC TEAM,"""Υπενθυμίζω ότι η Ισπανία καταστράφηκε από έναν ποδοσφαιρικό αγώνα"" σημείωσε με νόημα ο καθηγητής μικροβιολογίας της Σχολής Δημόσιας Υγείας του Πανεπιστημίου Δ. Αττικής  Αλκιβιάδης Βατόπουλος,  με αφορμή  τα πάρτι  που γίνονται τα τελευταία βράδια σε πλατείες. Μιλώντας στον ΑΝΤΕΝΝΑ ανέφερε: "" Αν υπάρχει ένα κρούσμα και βρεθεί σε ομάδα 500 ατόμων μπορεί μετά από δύο ημέρες να έχουμε 500 κρούσματα και τα 500 κρούσματα δεν ελέγχονται . Συνεπώς επειδή η κατάσταση είναι εξαιρετικά κρίσιμη –θυμίζω ότι εξακολουθούμε να έχουμε κρούσματα κορονοϊού στη χώρα- οι μεγάλες συναθροίσεις ατόμων είναι πολύ εύκολο να οδηγήσουν  σε μια ανεξέλεγκτη αύξηση των κρουσμάτων. Χαλαρώνουν τα μέτρα, αλλά εμείς δεν πρέπει να χαλαρώνουμε. Αν δώσουμε την ευκαιρία στον κορονοϊό να φύγει από έναν άρρωστο και να μολύνει συγχρόνως καμιά εικοσαριά άλλους, αυτοί οι είκοσι μετά δεν ελέγχονται"".   Για τη σταδιακή άρση των μέτρων ο κ. Βατόπουλος είπε: ""Έχουμε ένα δίλημμα ή να παγώσουμε την κοινωνία ή σιγά σιγά να την κινητοποιήσουμε. Πάμε στο δεύτερο. Σαφώς έχει κινδύνους. Πρέπει να γίνει κατανοητό ότι ο καθένας μας πρέπει να συνειδητοποιήσει τι γίνεται και αυτό να γίνει σταδιακά και με προσοχή. Είναι κατανοητό  για τους νέους να θέλουν να δουν τους φίλους  τους αλλά  οι μεγάλες συγκεντρώσεις μπορεί να αποδειχθούν καταστροφικές "" και τόνισε: ""Μια μεγάλη συγκέντρωση με ένα κρούσμα μέσα μπορεί να δημιουργήσει εκρηκτική κατάσταση"". ",https://www.thetoc.gr/koinwnia/webtv/batopoulos-oi-megales-sugkentroseis-mporei-na-einai-katastrofikes-binteo/
Society,www.thetoc.gr,Κεραμέως: Τα σχολεία ανοίγουν γιατί τα παιδιά είναι η πιο ασφαλής πληθυσμιακή ομάδα [βίντεο],,THETOC TEAM,""" Τα σχολεία ανοίγουν γιατί τα παιδιά είναι η πιο ασφαλής πληθυσμιακή ομάδα , τώρα που έχουμε περισσότερα στοιχεία και το γνωρίζουμε"", τόνισε η υπουργός Παιδείας Νίκη Κεραμέως με αφορμή την επιστροφή, τη Δευτέρα 11 Μαΐου, των μαθητών της Γ΄Λυκείου στα  σχολεία  και των μαθητών της Α' και Β' Λυκείου και του Γυμνασίου τη Δευτέρα 18 Μαΐου.  "" Πήραμε σκληρά μέτρα για να επανέλθουμε νωρίς . Έχουμε καθήκον να προστατέψουμε τα παιδιά από τη βίαιη διακοπή από την εκπαιδευτική διαδικασία και την επιστροφή τους στα σχολεία και στην κανονικότητα"" τόνισε η υπουργός. Σημείωσε ότι ήδη έχουν σταλεί αντισηπτικά σε όλα τα σχολεία: ""Έχουν γίνει ενέργειες για τον καθαρισμό των σχολείων, τον φυσικό αερισμό των αιθουσών και την ασφάλεια των παιδιών στα διαλείμματα.  Δεν υπάρχει καμία υποχρέωση απολύμανσης στα σχολεία γιατί παρέμειναν κλειστά . Χρειάζεται ο σχολαστικό καθαρισμός"" δήλωσε η υπουργός και τόνισε ότι   οι δήμοι θα χρησιμοποιήσουν έξτρα προσωπικό από άλλες δομές σε αναστολή για να καθαρίζει τα σχολεία . Η κ. Κεραμέως τόνισε ότι οι εκπαιδευτικοί επέστρεψαν χθες για να οργανώσουν την επαναλειτουργία των σχολείων και είναι έτοιμοι να στηρίξουν τους μαθητές, κυρίως της Γ' Λυκείου, λόγω και των Πανελλαδικών Εξετάσεων. Όσον αφορά στη χρήση μάσκας στα σχολεία, η κα Κεραμέως σημείωσε: "" Ακολουθούμε τις οδηγίες των ειδικών και εκείνοι ομόφωνα έκριναν πως η μάσκα είναι προαιρετική στα σχολεία ”. Σχετικά με τα Δημοτικά και τα Νηπιαγωγεία επανέλαβε ότι δεν υπάρχει καμία απόφαση για επαναλειτουργία τους. ""Τέλος Μάη θα το εξετάσουμε. Η όποια διαδικασία θα γίνει βήμα, βήμα”. Σε ερώτηση για το εάν υπάρξει κρούσμα ή σύμπτωμα σε μαθητή, απάντησε ότι έχουν παρθεί ήδη μέτρα από τον ΕΟΔΥ. ",https://www.thetoc.gr/koinwnia/webtv/kerameos-ta-sxoleia-anoigoun-giati-ta-paidia-einai-i-pio-asfalis-plithusmiaki-omada-binteo/
Society,www.thetoc.gr,"""Ο Μικρός Covid 19"": Ο Σωτήρης Τσιόδρας έγινε ήρωας σε καρτούν ως μαχητής του κορονοϊού [βίντεο]",,THETOC TEAM,"Πέντε καλλιτέχνες δημιούργησαν ένα βίντεο κινούμενης εικόνας σχετικά με τον κοροναϊό, με πρωταγωνιστή τον καθηγητή Παθολογίας –  Λοιμωξιολογίας της Ιατρικής Σχολής του ΕΚΠΑ, Σωτήρη Τσιόδρα.   ""Ο Μικρός Covid 19"", τιτλοφορείται το βίντεο και μέσα σε λίγα μόνο λεπτά, βοηθάει τα παιδιά προσχολικής και πρώτης σχολικής ηλικίας να κατανοήσουν την όλη κατάσταση, με τον κοροναϊό :  τι ακριβώς βιώνουμε, γιατί το βιώνουμε, γιατί δεν μπορούμε να κάνουμε όλα όσα θέλουμε όπως πριν, γιατί φοβόμαστε και αν υπάρχει τελικά ελπίδα να γυρίσουμε στις παλιές όμορφες μέρες! Την ιδέα για το φιλμ ""Ο Μικρός Covid 19"", όπως τονίζεται σε σχετική ανακοίνωση, συνέλαβε η αστυνομικός και συγγραφέας – παιδικών βιβλίων, Φωτεινή Κωνσταντοπούλου, η οποία το είδε ως ένα είδος ""αποστολής"" με σκοπό να οδηγήσει τα παιδιά να αποκτήσουν τα συγκεκριμένα εργαλεία γνώσης. Απευθύνθηκε στην αστυνομικό – γραφίστρια Μαριλένα Γκιρλέμη, στον cinematographer Γιώργο Μυλωνά και στους ηθοποιούς Βούλα Κώστα και Πάνο Κλάδη. Καλλιτέχνες, που από το πρώτο κάλεσμα αισθάνθηκαν την επιθυμία και την ανάγκη να εμπλακούν, ώστε μαζί, ως ένα μικρό σύνολο, να μεταδώσουν τη σπουδαιότητα του μηνύματος της ελπίδας, της αισιοδοξίας και της ομαδικής εργασίας, αποτίοντας παράλληλα τιμή στους μικρούς ήρωες αυτής της συλλογικής περιπέτειας: τα παιδιά.  ",https://www.thetoc.gr/koinwnia/article/o-mikros-covid-19-o-sotiris-tsiodras-egine-iroas-se-kartoun-os-maxitis-tou-koronoiou-binteo/
Society,www.thetoc.gr,"Μελίνα Αλεφαντή: Ποια είναι νεαρή ""επαναστάτρια"" της Αγ. Παρασκευής που κάνει ΑΝΤΑΡΣΥΑ στην πλατεία",,THETOC TEAM,"Μπορεί η Μελίνα Αλεφαντή να ονειρευόταν να γίνει ο άνθρωπος που θα έδινε στους κατοίκους της Αγ. Παρασκευής το δημόσιο χώρο, ελεύθερα και απαλλαγμένο από …τραπεζοκαθίσματα, αλλά όλα δείχνουν ότι η  μαχητική δημοτική σύμβουλος του ΑΝΤΑΡΣΥΑ  -που βρήκε ευκαιρία και …μεγάλο κοινό στην πλατεία να έρθει σε αντιπαράθεση με την Αστυνομία που προσπαθούσε να διαλύσει τους περισσότερους από 300 συγκεντρωμένους που δεν τηρούσαν κανένα μέτρο ασφαλείας και έκαναν υπαίθριο πάρτι- , όχι μόνο κατάφερε να ""κλείσει"" την πλατεία και να απαγορευθεί από τον Ν. Χαρδαλιά η κυκλοφορία από τις 9 το βράδυ μέχρι τις 6 το πρωί, αλλά θα μας κλείσει στο τέλος όλους ξανά στα σπίτια μας.   Η ίδια προφανώς και αδιαφορεί για τη δημόσια υγεία και μοιάζει να θεωρεί τα μέτρα κατά του κορονοϊού ""κρατική καταστολή"" κάτι που δεν επιτρέπει ούτε η θέση της ούτε οι σπουδές της. Η Μελίνα Αλεφαντή βρήκε πρόσφορο έδαφος τη Δευτέρα για να κάνει αντιπολίτευση και έγινε άτυπα ""αρχηγός"" της …ανταρσίας όσων είχαν συγκεντρωθεί στην πλατεία. Μάλιστα με δήλωσή της που απέστειλε στο Δημοτικό Συμβούλιο Αγίας Παρασκευή λέει αναλυτικά πως: ""Πληροφορήθηκα ότι διμοιρίες ΜΑΤ υπό την επίβλεψη του Δημάρχου επιτέθηκαν απρόκλητα και έριξαν δακρυγόνα σε όσους βρίσκονταν στην πλατεία του Αγ. Ιωάννου σήμερα το βράδυ. Κανένας δήμαρχος ποτέ δεν έχει κάνει ξανά κάτι τέτοιο. Είναι δυνατόν Κε Ζορμπά να πιστεύετε ότι αυτό είναι λύση; Να φέρνετε ΜΑΤ στις πλατείες και στην γειτονιά μας να δείρουν κατοίκους και επισκέπτες της πόλης; Αυτές τις πρωτοβουλίες θέλετε να πάρετε για τον Δήμο μας; Πραγματικά δεν μπορώ να καταλάβω πως μπορεί να σκεφτήκατε ότι αυτό είναι μια καλή ιδέα. Κανένα πρόβλημα δεν λύνει η παρουσία των ΜΑΤ. Το μόνο που κάνει είναι να τα πολλαπλασιάζει. Αν αυτό το κάνετε για να προωθήσετε τα τραπεζοκαθίσματα που λέγατε προεκλογικά, ξεχάστε το. Αν αυτό το κάνετε για να προσεταιριστείτε ένα συντηρητικό ακροατήριο είναι διπλά θλιβερό. Πληροφορήθηκα επίσης ότι γυρνούσατε και φωνάζατε ότι τα ΜΑΤ θα είναι κάθε μέρα εκεί. Να μην το διανοηθείτε! Αυτό θα οδηγήσει σε μια συνεχή κατρακύλα για την πόλη μας"". Φυσικά η κ. Αλιφαντή για το ότι στην πλατεία Αγ. Παρασκευής γίνεται μια από τις πιο σοβαρές διακινήσεις ναρκωτικών δεν έχει πει κουβέντα, ούτε για το ότι η πλατεία όντως πρέπει να ανήκει στους κατοίκους αλλά σε όλους τους κατοίκους. Ούτε πως με την πολιτική εκμετάλλευση που επιχειρεί είναι η ίδια που έφερε τα ΜΑΤ στην πλατεία για να μπορέσουν να διαλύουν τις συγκεντρώσεις που δεν απαγορεύονται πολιτικά αλλά για λόγους προστασίας της δημόσιας υγείας.  Ούτε περίμενε τόση δημοσιότητα η Μελίνα Αλιφαντή, στέλεχος του ΑΝΤΑΡΣΥΑ όταν πέρναγε το κατώφλι του Δήμου Αγ. Παρασκευής τον Οκτώβριο του 2019 ως εκπρόσωπος της Δημοτικής Παρέμβασης Φυσάει Κόντρα στο Δημοτικό Συμβούλιο στην Αγία Παρασκευή. Στη μετεκλογική της δήλωση είχε πει ""Όποια ή όποιος εκπροσωπεί το Φυσάει Κόντρα στο Δημοτικό Συμβούλιο θα συνεχίσει να υπερασπίζεται τα συμφέροντα των εργαζομένων και να προβάλλει τα προβλήματα των κατοίκων, απαιτώντας λύσεις. Ιδιαίτερα σε μία συγκυρία που είναι πολιτικά και κοινωνικά έκρυθμη, που οι φοιτητές και οι εργαζόμενοι βρίσκονται στο δρόμο και κινητοποιούνται ενάντια στα αντιλαϊκά σχέδια της κυβέρνησης ΝΔ, εμείς θα συνεχίσουμε να παλεύουμε μέσα και έξω από το δημοτικό συμβούλιο για την ανατροπή της αντιλαϊκής πολιτικής των κυβερνήσεων – ΕΕ – ΔΝΤ, των μόνιμων μνημονίων και της επιτροπείας"". Πάντως την Πρωτομαγιά όταν πρωτοστάτησε στη μικρή συγκέντρωση της παράταξής της στην πλατεία Αγ. Παρασκευής, φρόντισε να τηρούνται οι αποστάσεις, κάτι που ""ξέχασε"" όπως τη βόλευε στις προχθεσινές συγκεντρώσεις κόσμου στην πλατεία. Λίγο καιρό νωρίτερα προέτρεπε τον κόσμο μέσω της σελίδας της παράταξής της στο facebook: ""Κυριακή βράδυ δυναμώνουμε την ένταση στα σαλόνια και στα μπαλκόνια και ακούμε μουσικάρες! Για να ξορκίσουμε τον φόβο. Για να νιώσουμε πιο δυνατοί και δυνατές"". Η Μελίνα Αλεφαντή μπήκε στο Πανεπιστήμιο το 2010 από όπου και αποφοίτησε, από το τμήμα Χημείας του Εθνικού και Καποδιστριακού Πανεπιστημίου Αθηνών. Εκπονεί το μεταπτυχιακό της στο Διαπανεπιστημιακό-Διατμηματικό Πρόγραμμα Μεταπτυχιακών Σπουδών, Διδακτική της Χημείας και Νέες Εκπαιδευτικές Τεχνολογίες, το οποίο εστιάζει σε νέες προσεγγιστικές μεθόδους διδασκαλίας της χημείας και συνολικά των θετικών επιστημών. Στα πλαίσια του μεταπτυχιακού έχει σχεδιάσει και υλοποιήσει εκπαιδευτική δραστηριότητα με τίτλο ""Η βίαιη αντίδραση των αλκαλίων με το νερό σε βίντεο"" και έχει δημιουργήσει ηλεκτρονική σελίδα επιμορφωτικού υλικού για μαθητές Α’ Λυκείου.Έχει εμπειρία στην διοργάνωση πολιτιστικών εκδηλώσεων και δρώμενων για παιδιά. Έχει εργαστεί στο χώρο της πρωτοβάθμιας και δευτεροβάθμιας ιδιωτικής εκπαίδευσης και στην διδασκαλία της Χημείας για προετοιμασία των μαθητών για τις προαγωγικές εξετάσεις όλων των τάξεων. Είναι στέλεχος του ΑΝΤΑΡΣΥΑ και του Attack. ",https://www.thetoc.gr/koinwnia/article/melina-alefanti-i-neari-epanastatria-tis-ag-paraskeuis-pou-kanei-antarsua-stin-plateia/
Society,www.thetoc.gr,"Τέρμα το καθημερινό, απογευματινό ραντεβού με Τσιόδρα- Αλλάζει η ενημέρωση για τον κορονοϊό",,THETOC TEAM,"Αλλάζει η καθιερωμένη απογευματινή ενημέρωση από τον Σωτήρη Τσιόδρα και το κλασικό απογευματινό μας ραντεβού με τον λοιμωξιολόγο, καθώς η ενημέρωση πλέον για την πανδημία θα ακολουθήσει και την πορεία άρσης των αυστηρών μέτρων. Η υποχώρηση της επιδημίας σημαίνει και αλλαγές στην ενημέρωση που κάνουν κάθε απόγευμα Τσιόδρας και Χαρδαλιάς. Ετσι η καθημερινή ενημέρωση σταματάει και θα γίνεται δύο με τρεις φορές την εβδομάδα, όποτε φυσικά κρίνεται απαραίτητο λόγω έκτακτων καταστάσεων και τις άλλες φορές θα γίνεται γραπτώς. Οι οριστικές αποφάσεις θα ληφθούν σήμερα και θα τεθούν σε ισχύ από την Δευτέρα κααθώς θα έχει περάσει και μια εβδομάδα από την πρώτη άρση των αυστηρών μέτρων, ενώ θα έχει ξεκινήσει και η δεύτερη φάση της άρσης των περιορισεσα, όποτε είναι αναγκαίο, θα υπάρχει γραπτή ενημέρωση περίπου την ίδια ώρα.  Σήμερα πάντως η ενημέρωση θα γίνει κανονικά ενώ το παρών αναμένεται να δώσει και ο υφυπουργός Ανάπτυξης Νίκος Παπαθανάσης, ο οποίος θα εξηγήσει τους κανόνες και τις προϋποθέσεις  για την επαναλειτουργία και των υπόλοιπων εμπορικών καταστημάτων  από την ερχόμενη Δευτέρα.",https://www.thetoc.gr/koinwnia/article/terma-to-kathimerino-apogeumatino-rantebou-me-tsiodra--allazei-i-enimerosi-gia-ton-koronoio/
Society,www.thetoc.gr,"Πίσω στις τάξεις οι μαθητές της Γ Λυκείου αλλά...με απουσίες- Μάσκες, αποστάσεις και αντισηπτικά",,THETOC TEAM,"Μετά από δύο μήνες απουσίας λόγω κορονοϊού επέστρεψαν από σήμερα στα θρανία οι μαθητές της Γ΄ Λυκείου, με συνθήκες όμως εντελώς διαφορετικές από αυτές που είχαν συνηθίσει. Τα μέτρα προστασίας επιβάλλουν διαφορετικούς κανόνες τους οποίους μαθητές και εκπαιδευτικοί είναι υποχρεωμένοι να τηρούν λόγω της πανδημίας. Αποστάσεις, απολυμαντικά και συχνός καθαρισμός συνθέτουν την νέα εικόνα στις σχολικές δομές, την ώρα που  το ποσοστό προσέλευσης των μαθητών ποικίλει ανά περιοχή  σύμφωνα, με στοιχεία των Διευθύνσεων Εκπαίδευσης. ""Περίπου στο 50% φθάνει η προσέλευση των μαθητών της τρίτης λυκείου των κεντρικών σχολείων"", λέει στο Αθηναϊκό - Μακεδονικό Πρακτορείο Ειδήσεων, ο περιφερειακός διευθυντής εκπαίδευσης Δυτικής Ελλάδας, Κωνσταντίνος Γιαννόπουλος, ενώ όσον αφορά στα περιφερειακά σχολεία προσθέτει, ""η προσέλευση αγγίζει το 100%."" Σχετικά με τους εκπαιδευτικούς, αναφέρει ότι δεν υπάρχει πρόβλημα, διότι όπως εξηγεί, ""όπου διαπιστώθηκαν κενά, συμπληρώθηκαν άμεσα.""  Όσον αφορά στην μεταφορά των μαθητών, ο περιφερειακός διευθυντής λέει στο ΑΠΕ - ΜΠΕ ότι ""παρατηρήθηκαν πολύ λίγα προβλήματα, κυρίως στην δυτική Αχαΐα, αλλά σε συνεννόηση με την περιφέρεια προωθούμε τις απαραίτητες λύσεις."" "" Δεν φαίνεται να υπάρχουν προβλήματα στην λειτουργία των σχολείων με τους μαθητές της τρίτης λυκείου "", λέει από την πλευρά του στο Αθηναϊκό - Μακεδονικό Πρακτορείο Ειδήσεων, ο αντιδήμαρχος Παιδείας, Τάκης Πετρόπουλος, ο οποίος, μαζί με τον δήμαρχο Πατρέων, Κώστα Πελετίδη, επισκέπτονται από νωρίς σήμερα το πρωί λύκεια της πόλης. Όπως ανέφερε στο ΑΠΕ - ΜΠΕ ο Τάκης Πετρόπουλος, ""δεν υπάρχει πρόβλημα με τις αποστάσεις μέσα στις σχολικές αίθουσες, αφού επαρκούν τα κτίρια, ούτε επίσης υπάρχει πρόβλημα με την καθαριότητα και τις απολυμάνσεις στους χώρους των σχολείων, αφού έχουμε μετακινήσει τις καθαρίστριες της πρωτοβάθμιας εκπαίδευσης, οι οποίες έχουν ενισχύσει την δευτεροβάθμια."" Σχετικά με την προσέλευση των μαθητών, ο αντιδήμαρχος λέει στο ΑΠΕ - ΜΠΕ ότι ""φαίνεται πως θα ισχύσει αυτό που κατά παράδοση ισχύει την συγκεκριμένη χρονική περίοδο, όπου αρκετοί προτιμούν το διάβασμα και την προετοιμασία στο σπίτι, έχοντας βέβαια το περιθώριο των απουσιών."" Επίσης, ανέφερε ότι ""έπειτα από συζήτηση που είχαμε με μαθητές, κάποιοι μας ανέφεραν ότι ήλθαν στο σχολείο για να πάρουν την βεβαίωση που τους απαλλάσσει από το να έρχονται σε αυτό."" Επέστρεψε το μεγαλύτερο μέρος των μαθητών της τρίτης Λυκείου στα θρανία και στα σχολεία του Ηρακλείου. Το ποσοστό των απουσιών που καταγράφηκαν ήταν περιορισμένο σύμφωνα με την Προϊσταμένη της Διεύθυνσης Δευτεροβάθμιας Εκπαίδευσης Στέλλα Μακρυγιαννάκη, ενώ μικρός ήταν και ο αριθμός των καθηγητών που έκαναν χρήση άδειας ειδικού σκοπού και δεν επέστρεψαν στο σχολείο. Η επιστροφή των μαθητών της τρίτης Λυκείου στο Ηράκλειο, σύμφωνα με την κ. Μακρυγιαννάκη, έγινε με την πρόβλεψη όλων των μέτρων που έχουν ληφθεί για την αποφυγή διασποράς του κορονοϊού:    ""Στα σχολεία, στα οποία από τις προηγούμενες ημέρες είχαν καθαριστεί, είχαν ήδη φτάσει αντισηπτικά και καθαριστικά, ενώ είχε προβλεφθεί και η διαμόρφωση των χωρών για τους μαθητές με επίκεντρο τις αποστάσεις που πρέπει να τηρούνται. Όλα κυλούν ομαλά και οι μαθητές φάνηκαν έτοιμοι για την επιστροφή τους"" είπε η κ. Μακρυγιαννάκη. Με ομαλό τρόπο φαίνεται πως ξεκίνησαν σήμερα τα μαθήματα στις σχολικές μονάδες των Λυκείων της Λάρισας για την Γ' τάξη σύμφωνα με τον τον διευθυντή της Περιφερειακής Διεύθυνσης Πρωτοβάθμιας & Δευτεροβάθμιας Εκπαίδευσης Θεσσαλίας Γιώργο Δοδοντσάκη. Όπως σημείωσε στο ΑΠΕ-ΜΠΕ ο κ. Δονδοτσάκης ""η πρώτη εικόνα σήμερα δείχνει πως τα μαθήματα ξεκίνησαν χωρίς να υπάρχουν ιδιαίτερα προβλήματα και τόνισε πως όλα λειτουργούν με βάση τον σχεδιασμό που προβλέπεται"". Μεταξύ άλλων ανέφερε πως οι εκπαιδευτικοί σήμερα βρίσκονται από το πρωί στις θέσεις τους, ενώ αναφορικά με τα μέτρα προστασίας που λαμβάνονται στα σχολεία, τόνισε ότι έχει ολοκληρωθεί η προμήθεια των αντισηπτικών και των άλλων υλικών καθαριότητας, αλλά και η διαδικασία των απολυμάνσεων στα Λύκεια της Λάρισας. Τέλος ο κ. Δονδοτσάκης σημείωσε ότι  από το πρωί υπήρξε ενημέρωση των μαθητών για τα μέτρα προστασίας , ώστε να διασφαλιστεί η εύρυθμη λειτουργία των σχολείων. Με σχετικά ικανοποιητική παρουσία μαθητών, χτύπησε το πρώτο κουδούνι στα λύκεια του Βόλου, σύμφωνα με την Β' θμια Εκπαίδευση Μαγνησίας, τις πρώτες καταγραφές και τα πρώτα στοιχεία που συλλέγονται σε περιφερειακό επίπεδο. Τα στοιχεία ποικίλλουν στο σύνολο των 38 Λυκείων του Βόλου, αφού υπάρχουν λύκεια, κυρίως προαστιακά ή περιφερειακά, όπου η παρουσία μαθητών έφθασε περίπου στο 90%, αλλά υπάρχουν και κάποια κεντρικά λύκεια όπου η παρουσία των μαθητών κυμαίνεται μεταξύ 20 και 25%, ακολουθώντας την κοινότυπη τακτική των μαθητών της Γ' Λυκείου να μη παρακολουθούν μαθήματα το τελευταίο διάστημα της σχολικής χρονιάς, επιλέγοντας το διάβασμα στο σπίτι. Γενικώς στα λύκεια του Βόλου οι παρόντες μαθητές είναι στο επίπεδο του 50% περίπου, σύμφωνα με τον Σωκράτη Σαβελίδη, διευθυντή της Β' θμιας Εκπαίδευσης Μαγνησίας. Στα δεκάδες λύκεια του Βόλου, τ ην εβδομάδα που πέρασε ο δήμος Βόλου μερίμνησε να γίνει απόλυτη απολύμανση  και σήμερα τηρήθηκαν ευλαβικά οι κανόνες για την ατομική προστασία μαθητών και εκπαιδευτικών με αντισηπτικά στην είσοδο των αιθουσών, πολύ αραιωμένα θρανία τοποθετημένα είτε κυκλικά, είτε σε διάταξη ζικ-ζακ και σε καμία περίπτωση ο αριθμός μαθητών σε ίδια αίθουσα να μη ξεπερνά τους 15. Επίσης ο διευθυντής της Β' θμιας Εκπαίδευσης Μαγνησίας Σωκράτης Σαβελίδης τόνισε προς το ΑΠΕ-ΜΠΕ ότι  δεν επαληθεύθηκαν οι φόβοι για απουσία καθηγητών , λόγω κάποιων προβλημάτων υγείας και μεγάλης ηλικίας ορισμένων καθηγητών και η παρουσία τους ήταν σχεδόν καθολική, φθάνοντας σε ποσοστό παρουσίας το 95%. Όσον αφορά τους μαθητές της Γ' λυκείου εμφανίσθηκαν στα σχολεία τους φορώντας οι περισσότεροι μάσκα και πλένοντας τα χέρια τους με αντισηπτικό, ενώ το κλίμα γενικώς ήταν ιδιαίτερο λόγω της κατάστασης με πολύ χιούμορ αλλά και γέλια αφού ξαναβρέθηκαν στον ίδιο χώρο μετά από δύο μήνες αναπάντεχης διακοπής των μαθημάτων τους. Μετά την απαιτούμενη προετοιμασία και τις αναγκαίες παρεμβάσεις σύμφωνα με τις οδηγίες του ΕΟΔΥ, και του υπουργείου Παιδείας επέστρεψαν στα θρανία οι μαθητές της 3ης Λυκείου. Οι σχολικές αίθουσες άνοιξαν και πάλι στα Λύκεια και τα ΕΠΑΛ της Ηπείρου και υποδέχτηκαν τους μαθητές, οι οποίοι τις 2 πρώτες ώρες ενημερώθηκαν για τους κανόνες υγιεινής που πρέπει να τηρήσουν. Στην Ήπειρο λειτουργούν 78 Λύκεια και 16 ΕΠΑΛ. ""Όλα λειτούργησαν άψογα"" σημειώνει στο ΑΠΕ-ΜΠΕ ο Περιφερειακός Διευθυντής Εκπαίδευσης Κωνσταντίνος Καμπουράκης. Κατά την επίσκεψή του σήμερα και την περασμένη Παρασκευή στα σχολεία διαπίστωσε πως όλα ετοιμάστηκαν σύμφωνα με τις οδηγίες ενώ είχε την ευκαιρία το πρωί να συνομιλήσει με μαθητές. ""Δεν υπάρχουν ελλείψεις υγειονομικού υλικού. Στα σχολεία ήρθαν αρκετοί μαθητές σήμερα κυρίως για να επιβεβαιώσουν την αίτηση δήλωσης τους.  Είναι λίγο μουδιασμένα τα παιδιά. Έχουν μια αμηχανία . Επιστρέφουν στα θρανία μετά από πολύ καιρό. Έχουν το άγχος των πανελλαδικών"" λέει ο κ Καμπουράκης και υπογραμμίζει ότι οι εκπαιδευτικοί είναι δίπλα τους τα στηρίζουν στην δύσκολη αύτη περίοδο.  Αναφορικά με το ζήτημα στο Λύκειο Καναλάκιου της Πρέβεζας , καθώς το σχολικό συγκρότημα επλήγη από τον πρόσφατο σεισμό και το κτήριο κρίθηκε ακατάλληλο ο Περιφερειακός Διευθυντής αναφέρει ότι βρέθηκε λύση. Οι μαθητές της 3ης Λυκείου πήγαν σήμερα στο 2ο Δημοτικό Σχολείο, το κτήριο του οποίου δεν επλήγη από τον σεισμό. Επέστρεψαν σήμερα στα θρανία τους οι μαθητές της Γ΄ Λυκείου, στις Περιφερειακές Ενότητες Τρικάλων και Καρδίτσας, δύο μήνες μετά το κλείσιμο των σχολικών μονάδων στο πλαίσιο των μέτρων για περιορισμό εξάπλωσης του κορονοϊού.  Στα σχολεία της Διεύθυνσης Δευτεροβάθμιας εκπαίδευσης Καρδίτσας, τονίζει στο ΑΠΕ-ΜΠΕ ο προϊστάμενος Μιχάλης Παπανούσκας, η προσέλευση των μαθητών της Γ΄ Λυκείου, σήμερα Δευτέρα ανέρχεται στο 78%, για να προσθέσει: ""Ύστερα από ενημέρωση των Διευθυντών των σχολικών μονάδων, οι εκπαιδευτικοί είναι στις θέσεις τους, ενώ υπάρχει επάρκεια υλικών καθαρισμού και απολύμανσης, και το επικουρικό προσωπικό καθαριότητας καλύπτει σχεδόν όλα τα σχολεία. Η Διεύθυνση Δευτεροβάθμιας Εκπαίδευσης Καρδίτσας σε συνεργασία με τους δήμους και όλους τους εμπλεκόμενους φορείς, είναι σε διαρκή επικοινωνία και επαγρύπνηση για την αντιμετώπιση οποιουδήποτε θέματος λειτουργίας των σχολικών μονάδων"".  Το 64% των μαθητών ήταν παρόντες και το 36% απόντες  κατά την πρώτη μέρα επιστροφής στα θρανία των μαθητών Γ΄ Λυκείου στις σχολικές μονάδες της Δευτεροβάθμιας Εκπαίδευσης Τρικάλων, όπως τονίζει στο ΑΠΕ-ΜΠΕ προϊσταμένη της Διεύθυνσης Βάσω Κάκλα. Η ίδια προσθέτει, πως η όλη διαδικασία εξελίχθηκε ομαλά, εφαρμόστηκαν όλα τα μέτρα που προβλέπονται, όπως η χωρική ανακατανομή των μαθητών/τριών, βάσει της απόφασης του υπουργείου Παιδείας, ενώ υπάρχει επάρκεια αντισηπτικών στις αίθουσες. ""Τηρήθηκαν αυστηρά οι οδηγίες που απέστειλαν το Υπουργείο Παιδείας, ο ΕΟΔΥ, και η Εθνική Επιτροπή για μέτρα προφύλαξης των μαθητών και των σχολικών χώρων κατά την επαναλειτουργία των σχολικών μονάδων"", καταλήγει η κ. Κάκλα.  Χανιά  Με την τήρηση των κανόνων για την δημόσια υγεία και τις οδηγίες του Υπουργείου Παιδείας και του ΕΟΔΥ, επέστρεψαν σήμερα στις σχολικές αίθουσες οι μαθητές της τρίτης λυκείου στα Χανιά. Η επανέναρξη των μαθημάτων βρήκε εκπαιδευτικούς και μαθητές αντιμέτωπους με μια νέα πραγματικότητα, ωστόσο σύμφωνα με την εικόνα των πρώτων ωρών επαναλειτουργίας των σχολείων υπήρξε άμεση προσαρμογή στα νέα δεδομένα με μαθητές και καθηγητές να εφαρμόζουν τα μέτρα εντός και εκτός αιθουσών διδασκαλίας. Στα θρανία  επέστρεψαν οι μαθητές της τελευταίας τάξης  των 17 Γενικών Λυκείων, των 6 ημερήσιων Επαγγελματικών Λυκείων, των εσπερινών καθώς και οι μαθητές ενός ιδιωτικού Λυκείου. Η επιστροφή των μαθητών της τρίτης λυκείου στα σχολεία γίνεται εκ περιτροπής και θα εξελιχθεί σε δύο φάσεις. Οι μαθητές έμπαιναν ένας - ένας στην τάξη, ενώ σε κάθε θρανίο καθόταν ένας μαθητής. Στην Περιφερειακή Ενότητα Χανίων οι μαθητές της τρίτης λυκείου είναι περίπου 1100. Όπως δήλωσε στο ΑΠΕ - ΜΠΕ ο διευθυντής δευτεροβάθμιας εκπαίδευσης Στέλιος Ζερβάκης, ""σήμερα και πριν το μάθημα τις δύο πρώτες ώρες, έγινε ενημέρωση των παιδιών για τον τρόπο της εκπαιδευτικής διαδικασίας και για τα μέτρα που έχουν ληφθεί στις σχολικές μονάδες. Ιδιαίτερο βάρος δίνουμε στα μέτρα υγιεινής. Υπήρξε προσέλευση μαθητών και εκπαιδευτικών, ωστόσο ακριβής εικόνα θα υπάρχει νωρίς το μεσημέρι όταν και η υπηρεσία μας συγκεντρώσει τα στοιχεία από όλες τις σχολικές μονάδες"". Σύμφωνα με τις οδηγίες που έχουν δοθεί σε όλες τις σχολικές μονάδες των Χανίων  απαγορεύεται αυστηρά η είσοδος εξωσχολικών ατόμων στις σχολικές εγκαταστάσεις  πριν, μετά και κατά τη διάρκεια των μαθημάτων, απαγορεύεται κάθε είδους αθλητική δραστηριότητα στις αυλές των σχολείων για λόγους διασφάλισης της δημόσιας υγείας, ενώ δεν λειτουργούν και τα σχολικά κυλικεία. Άνοιξαν οι σχολικές αίθουσες για τους μαθητές της 3η Λυκείου στο Ρέθυμνο, με αυστηρή τήρηση των μέτρων προστασίας όλων όσων βρίσκονται στις σχολικές μονάδες σύμφωνα με τις υποδείξεις του υπουργείου. Όπως είπε στο ΑΠΕ ΜΠΕ ο Παναγιώτης Αντωνιάδης υποδιευθυντής 2βαθμιας Εκπαίδευσης Ρεθύμνου, το σύνολο των μαθητών της 3ης Λυκείου έχει επιστρέψει: ""…δεδομένου ότι για σήμερα και για αύριο θα πρέπει διά ζώσης οι ίδιοι οι μαθητές να επιβεβαιώσουν με αίτηση τους τη συμμετοχή τους στις πανελλαδικές εξετάσεις. Από μεθαύριο θα διαπιστωθεί πόσοι μαθητές θα επιλέξουν να παραμείνουν στο σπίτι κυρίως για την περίπτωση που έχουν οικείο πρόσωπο που ανήκει στις ευπαθείς ομάδες"". Οι καθηγητές είναι στις θέσεις τους, με ένα όμως σημαντικό αριθμό να βρίσκεται σε άδεια ειδικού σκοπού είτε λόγω τέκνων, είτε γιατί ανήκουν σε ευπαθείς ομάδες -σύμφωνα με τον κ. Αντωνιάδη- ο οποίος ανέφερε πως πλήρη εικόνα για τη λειτουργία των σχολείων θα υπάρξει από μεθαύριο Τετάρτη. Στο μουσικό Σχολείο Ρεθύμνου ο διευθυντής Σπυρίδων Ραπτάκης δήλωσε στο ΑΠΕ-ΜΠΕ πως: ""το σύνολο των μαθητών της 3ης Λυκείου, εννέα δηλαδή μαθητές, βρίσκονται στις τάξεις και λειτουργούμε κανονικά εντός εισαγωγικών, με μία διαφορετική κανονικότητα. Έχουν ληφθεί όλα τα μέτρα και όλοι οι καθηγητές μας είναι στις θέσεις τους"".  Σε όλα τα σχολεία έχει γίνει η προμήθεια απολυμαντικών, καθαριστικών με τις καθαρίστριες, να έχουν λάβει εντολή για καθαρισμό και απολύμανση δύο φορές την ημέρα"". ""Όλοι οι καθηγητές, λιγότεροι οι μαθητές"" είναι η απάντηση από τους ανθρώπους της εκπαίδευσης στο βόρειο Αιγαίο περιγράφοντας τη σημερινή πρώτη μέρα στο σχολείο μετά την καραντίνα, των μαθητών της Γ΄ Λυκείου. Χαρακτηριστική η εικόνα στο 5ο Λύκειο Μυτιλήνης με το συμμετοχή να φτάνει στο 30%. Άλλα πάλι Λύκεια όπως στο Πειραματικό Λύκειο Μυτιλήνης η συμμετοχή ξεπερνά το 50%. ""Η συμμετοχή έχει να κάνει και με το βαθμό που είχε ολοκληρωθεί η διδασκαλία της εξεταστέας ύλης. Σχολεία που είχαν ολοκληρώσει τη διδασκαλία δεν θα έχουν προσέλευση. Τα υπόλοιπα θα έχουν αυξημένη"" σημειώνεται. Πάντως όπως τονίζεται, μέχρι και την Τετάρτη αναμένεται αυξημένη προσέλευση μαθητών στα σχολεία ανεξαρτήτως συμμετοχής στα μαθήματα, αφού πρέπει να υπογραφεί η δήλωση συμμετοχής στις πανελλαδικές εξετάσεις. Ας σημειωθεί ότι στο σύνολο των σχολείων του βορείου Αιγαίου υπάρχουν μάσκες μιας χρήσης και γάντια για την περίπτωση που χρειασθούν ενώ υπάρχει και η ποσότητα αντισηπτικών που έχει προμηθευτεί το υπουργείο Παιδείας. Σε κάποια από τα σχολεία έγινε απολύμανση βάσει προγράμματος της Τοπικής Αυτοδιοίκησης (στη Χίο και στη Σάμο) ενώ σε κάποια άλλα με έξοδα των σχολικών επιτροπών. Σε όλα όμως έγινε συστηματικός καθαρισμός με την ενεργοποίηση καθαριστών όλων των σχολείων όλων των βαθμίδων. Κανονικά και χωρίς ιδιαίτερα προβλήματα ξεκίνησαν την λειτουργία τους τα 25 Λύκεια της Δωδεκανήσου που υποδέχθηκαν τους μαθητές της τρίτης τάξης στο πλαίσιο των αποφάσεων που έχουν παρθεί. Η λειτουργία των σχολείων ξεκίνησε χωρίς ιδιαίτερα προβλήματα όπως δήλωσε στο ΑΠΕ-ΜΠΕ ο διευθυντής Δευτεροβάθμιας Εκπαίδευσης Γιάννης Παπαδομαρκάκης τονίζοντας ότι έχουν γίνει τις προηγούμενες μέρες οι απολυμάνσεις των σχολικών μονάδων, οι διαρρυθμίσεις αιθουσών όπου χρειαζόταν με βάση τις οδηγίες που έχουν δοθεί από το υπουργείο Παιδείας. Το σύνολο των εκπαιδευτικών βρίσκεται στα σχολεία ενώ στα Λύκεια της Ρόδου και της Κω παρουσιάστηκε σήμερα το 50% των μαθητών της τρίτης Λυκείου και στα Λύκεια των άλλων νησιών το 80% με 90% σύμφωνα με τα όσα δηλώνει ο κ. Παπαδομαρκάκης. Ήδη έχει ξεκινήσει η ενημέρωση των μαθητών για τα νέα δεδομένα και από αύριο αναμένεται να ξεκινήσουν κανονικά τα μαθήματα. Ικανοποιητική ήταν η προσέλευση των μαθητών της Γ' λυκείου στα σχολικά ιδρύματα των Ιονίων νήσων με την πλειονότητα να ξεπερνά το 70% του συνολικού αριθμού. Στη Λευκάδα το ποσοστό της επιστροφής των μαθητών της Γ΄ λυκείου έφτασε το 70%, το ίδιο περίπου και στη Ζάκυνθο και Κέρκυρα, ενώ στην Κεφαλονιά άγγιξε το 86%. Τα ποσοστά αυτά όμως σύμφωνα με τον Περιφερειακό Διευθυντή Εκπαίδευσης Ιονίων Νήσων, Πέτρο Αγγελόπουλο, ίσως να μην ανταποκρίνονται σε πραγματικά στοιχεία, για την επιστροφή των μαθητών στα θρανία, για τις επόμενες μέρες του σχολικού έτους, καθώς όπως ο ίδιος επισημαίνει ""πολλοί μαθητές πήγαν σήμερα στα σχολεία, έστω και για μία διδακτική ώρα, προκειμένου να επιβεβαιώσουν τις ψηφιακές δηλώσεις τους για την συμμετοχή τους στις επικείμενες πανελλήνιες εξετάσεις, όπου δικαίωμα να τον κάνουν έχουν μέχρι την επόμενη Τετάρτη"". ""Ο αριθμός των μαθητών που θα παρακολουθήσει τα μαθήματα από τις σχολικές δομές θα γίνει πιο ξεκάθαρος στα τέλη της εβδομάδας"", ανέφερε ο κ. Αγγελόπουλος. Τα Λύκεια στο Ιόνιο λειτούργησαν σήμερα τηρώντας όλα τα απαραίτητα μέτρα προστασίας σύμφωνα με τις οδηγίες του υπουργείου Παιδείας και τον ΕΟΔΥ, ενώ δεν παρουσιάστηκε θέμα με την επιστροφή των καθηγητών στα έδρανα, καθώς ήταν όλοι στις θέσεις τους, πέραν ειδικών περιπτώσεων. Επιστροφή στα θρανία για εκατοντάδες μαθητές, της Γ' Λυκείου αλλά με διαφορετικές συνθήκες από αυτές που γνώριζαν, καθώς η εποχή του κορονοϊού και τα μέτρα ασφαλείας που πρέπει να παίρνουμε, έχουν μπει για τα καλά στη ζωή μας. Οι παλιές συνήθειες των μαθητών να κάθονται μαζί με τους φίλους τους άλλαξε διότι πλέον στις τάξεις τα θρανία είναι μακριά το ένα απ' το άλλο και σε κάθε ένα θα κάθεται μόνο ένας μαθητής ενώ στο χώρο υπάρχει απαραίτητα αντισηπτικό. Ακόμα, κατά την διάρκεια του προαυλισμού στο διάλειμμα, οι καθηγητές παροτρύνουν τους μαθητές να μην συνωστίζονται σε μεγάλες ομάδες και να κρατούν τις απαραίτητες αποστάσεις ασφαλείας μεταξύ τους. Οι καθαριότητες στις σχολικές αίθουσες έχουν γίνει πλέον πιο συχνές, με τις καθαρίστριες να απολυμαίνουν τα θρανία, τους πίνακες και όλες τις επιφάνειες που ακουμπούν τα παιδιά στα μέσα της διδακτικής ημέρας με αλκοολούχο διάλυμα. ""Πάνω από τους μισούς μαθητές της Γ' Λυκείου προσήλθαν σήμερα, μας χαροποιεί να βλέπουμε τις τάξεις γεμάτες. Μεγάλος αριθμός μαθητών θα κάνει χρήση της υπεύθυνης δήλωσης για συγγενικό του πρόσωπο που βρίσκεται σε ευπαθείς ομάδες του πληθυσμού ενώ επίσης είναι και πολλά παιδιά που θα χρησιμοποιήσουν τις απουσίες που τους είχαν μείνει"" δήλωσε στο ΑΠΕ - ΜΠΕ, ο διευθυντής του 2ου Γενικού Λυκείου Ζακύνθου, κ. Αντρέας Μαρκεσίνης. Όσο αφορά το θέμα της καθαριότητας και την αναγκαιότητα να γίνει σωστή απολύμανση ο κ. Μαρκεσίνης ανέφερε ότι ""πραγματοποιείται συνεχής απολύμανση των χώρων, ο δήμος Ζακύνθου, μας έχει στείλει καθαρίστριες οι οποίες εργάζονται στους παιδικούς σταθμούς -οι οποίοι είναι κλειστοί τώρα- και έτσι τις αξιοποιούμε εμείς"". ""Δεν έχει παρατηρηθεί κανένα πρόβλημα στην λειτουργία των σχολείων και στους πέντε νομούς της Περιφέρειας Στερεάς Ελλάδας"" δηλώνει στο ΑΠΕ - ΜΠΕ η Περιφερειακή Διευθύντρια Εκπαίδευσης κα Ελένη Μπενιάτα. Από σήμερα το πρωί που χτύπησε το κουδούνι για τους μαθητές της Γ' Λυκείου ουσιαστικά αρχίζει η σταδιακή άρση των μέτρων, εξήντα ημέρες μετά το κλείσιμο των σχολείων. Σήμερα τα μέτρα είναι αυξημένα, έχει εγκατασταθεί θερμική κάμερα έτσι ώστε να εντοπιστεί πιθανός υψηλός πυρετός σε μαθητές ενώ σύμφωνα με την Περιφερειακή Διευθύντρια Εκπαίδευσης της Στερεάς Ελλάδας ""όλα τα μέτρα εφαρμόζονται σχολαστικά και δεν υπάρχει θέμα ασφάλειας στη λειτουργία των σχολείων"". Από τα μέχρι στιγμής δεδομένα η προσέλευση των μαθητών της Γ' Λυκείου ήταν περιορισμένη και σύμφωνα με διευθυντές σχολείων ""αναμένεται τις επόμενες ημέρες να είναι και μικρότερη"".  Πηγή: ΑΠΕ - ΜΠΕ   ",https://www.thetoc.gr/koinwnia/article/duo-mines-meta-anoixan-pali-oi-pules-ton-sxoleion-gia-ti-g-lukeiou-kai-xoris-problimata/
Society,www.periodista.gr,Νέα μέτρα για την αποφυγή συνωστισμού στα σούπερ μάρκετ,"Κυριακή, 15 Μάρτιος 2020",peridista.gr,"Ένα άτομο ανά 10 τετραγωνικά μέτρα θα κάνει τις αγορές του σε τρόφιμα από τη Δευτέρα, στο πλαίσιο των προληπτικών μελετών που λαμβάνονται για την πρόληψη διασποράς του κορονοϊού ενώ στα σούπερ μάρκετ θα λειτουργεί - σε όσες επιχειρήσεις δεν γίνεται αυτό μέχρι σήμερα - και υπηρεσία delivery και επιπλέον, όπως σημείωσε ο υφυπουργός Ανάπτυξης και Επενδύσεων Νίκος Παπαθανάσης στην τηλεόραση του Οpen, τα ντελίβερι θα κάνουν παραδόσεις κατ οίκον ακόμη και Κυριακές. Στο μεταξύ η κυβέρνηση μελετά το ενδεχόμενο επέκτασης ωραρίου λειτουργίας στις επιχειρήσεις τροφίμων, κάτι που αναμένεται να αποφασιστεί μέσα στις επόμενες ημέρες. 'Αλλα μέτρα που προβλέπονται στην ίδια απόφαση είναι ότι στα επιμέρους τμήματα εντός των υπεραγορών τροφίμων, όπως χώρος κοπής τυριών κ.λ.π θα τηρείται απόσταση 2 μέτρων μεταξύ των πελατών, ότι θα αποφεύγεται η χρήση μετρητών στις συναλλαγές και ότι οι υπάλληλοι θα φορούν γάντια ενώ επιπλέον, μέσα στις επόμενες δύο μέρες θα πρέπει να δηλώσουν οι επιχειρήσεις στο υπουργείο Ανάπτυξης και Επενδύσεων, τα αποθέματά τους σε χειρουργικές μάσκες, αντισηπτικά διαλύματα και αντισηπτικά μαντηλάκια. Η Πράξη Νομοθετικού Περιεχομένου Με απόφαση του υπουργείου Υγείας σε συνέχεια της δημοσίευσης της ΚΥΑ με αρ Δ1α/ΓΠ.οικ. 18149/2020, τ.β. ΦΕΚ 855, 13/3/2020, αναφορικά με το μέτρο απαγόρευσης λειτουργίας διαφόρων επιχειρήσεων υγειονομικού ενδιαφέροντος και στο πλαίσιο πρόληψης διασποράς του κορονοϊού SARS- COV-2, κατά τη λειτουργία των υπεραγορών τροφίμων, αρτοποιείων, κρεοπωλείων, ιχθυοπωλείων, επιχειρήσεων παρασκευής προχείρου γεύματος - μαζικής εστίασης με take away-delivery, υπαίθριων-λαϊκών αγορών, παρακαλούνται οι υγειονομικά υπεύθυνοι των ανωτέρω επιχειρήσεων, όπως μεριμνήσουν για τα κάτωθι: 1. Εφαρμογή γενικότερων προληπτικών δράσεων - Αποτροπή της εισόδου πολλών ατόμων ταυτόχρονα στην επιχείρηση (1 άτομο /10 τετραγωνικά μέτρα, ώστε να αποφεύγεται ο συγχρωτισμός. - Ύπαρξη, σε ευκρινή θέση στις εισόδους και τις εξόδους των καταστημάτων, φιάλης αλκοολούχου διαλύματος (με αντλία έγχυσης και βάση) για την υγιεινή των χεριών, προς χρήση των πελατών. - Οι υπάλληλοι να φορούν γάντια και να πλένουν τα χέρια τους μετά την απόρριψη αυτών. - Οι υπάλληλοι που εργάζονται στην εφοδιαστική αλυσίδα να φορούν γάντια και προστατευτική μάσκα κατά το άνοιγμα και τη διαχείριση των εμπορευμάτων. - Σε επιμέρους τμήματα εντός των υπεραγορών τροφίμων, όπως χώρος κοπής τυριών κ.λ.π να τηρείται απόσταση 2 μέτρων μεταξύ των πελατών. - Ο υπάλληλος πίσω από το χώρο κοπής να αφήνει πάνω στο διαχωριστικό, όπου υπάρχει η δυνατότητα, το προς πώληση προϊόν. - Κατά τη διάρκεια παραμονής έμπροσθεν των ταμείων να τηρείται 2 μέτρα απόσταση μεταξύ των πελατών. - Σε περίπτωση που τα ταμεία δεν φέρουν προστατευτικό τζάμι μεταξύ πελάτη και ταμία ο πελάτης να απέχει τη μέγιστη εφικτή απόσταση. - Αποφυγή χρήσης μετρητών κατά τη συναλλαγή. - Εφοδιασμό των αποχωρητηρίων με υγρό σαπούνι, χειροπετσέτες μιας χρήσης, (οι οποίες θα απορρίπτονται σε ποδοκίνητους κάδους πλησίον των νιπτήρων), αντισηπτικό αλκοολούχο διάλυμα (περιεκτικότητας 70% σε αλκοόλη). - Επιμελής και συχνός καθαρισμός των αντικειμένων κοινής χρήσης. Για τους υπαίθριους χώρους αγορών (λαϊκές αγορές) να τηρείται απόσταση δύο (2) μέτρων ανά πελάτη έμπροσθεν του πάγκου εμπορευμάτων. 2. Οδηγίες καθαρισμού και απολύμανσης για το προσωπικό καθαριότητος - Ιδιαίτερη μέριμνα πρέπει να λαμβάνεται για τον συστηματικό, επαρκή και συνεχή αερισμό όλων των χώρων. - Όλες οι επιφάνειες δάπεδα, πάγκοι, ταμεία, χώροι υγιεινής (δάπεδα, λεκάνες, νιπτήρες κ.λπ.) πρέπει να διατηρούνται καθαρές και να απολυμαίνονται ανά τακτά χρονικά διαστήματα κατά τη διάρκεια της ημέρας. - Πέρα από τις συνήθεις εργασίες καθαρισμού, χρειάζεται συχνός καθαρισμός των λείων επιφανειών που χρησιμοποιούνται συχνά (π.χ. πόμολα, χερούλια, κουπαστή από σκάλες ή κιγκλίδωμα, ανελκυστήρες, διακόπτες, βρύσες κλπ) με κοινά καθαριστικά, δηλαδή υγρό σαπούνι και νερό, ή διάλυμα οικιακής χλωρίνης 10% (1 μέρος οικιακής χλωρίνης αραιωμένο σε 10 μέρη νερό) ή αλκοολούχο αντισηπτικό. Σημειώνεται ότι οι εργασίες καθαρισμού πρέπει να γίνονται με χρήση γαντιών και στολή εργασίας. - Ιδιαίτερη προσοχή πρέπει να δίνεται στον καθαρισμό των αντικειμένων και των επιφανειών με τις οποίες ήρθε σε επαφή άτομο που εμφάνισε συμπτώματα λοίμωξης COVID-19.www.eody.gov.gr (Οδηγίες για τον περιβαλλοντικό καθαρισμό μη υγειονομικών μονάδων που έχουν εκτεθεί στον ιό SARS-CoV-2). - Οι πλαστικές σακούλες των κάδων, όταν γεμίζουν, πρέπει να δένονται σφικτά και να απομακρύνονται αμέσως. Τα γάντια μετά τη χρήση τους πρέπει να απορρίπτονται αμέσως στις πλαστικές σακούλες των κάδων απορριμμάτων και να μη γίνονται προσπάθειες καθαρισμού τους, πχ. πλύσιμο των γαντιών μιας χρήσης και επαναχρησιμοποίησή τους. 3. Οδηγίες ατομικής υγιεινής προς τους εργαζόμενους και τους πελάτες - Αποφυγή επαφής χεριών με τα ματια, τη μύτη και το στόμα για τη μείωση του κινδύνου μόλυνσης από τον ιό. - Σε βήχα ή φτερνισμα, κάλυψη της μύτης και του στόματος με το μανίκι στο ύψος του αγκώνα ή με χαρτομάντιλο. Το χρησιμοποιημένο χαρτομάντιλο πρέπει να απορρίπτεται αμέσως μετά τη χρήση του μέσα στους κάδους απορριμμάτων. - Τακτικό πλύσιμο των χεριών των εργαζομένων με σαπούνι και νερό για τουλάχιστον 20 δευτερόλεπτα. Προσεκτικό στέγνωμα των χεριών με χάρτινες χειροπετσέτες μιας χρήσης οι οποίες θα απορρίπτονται στους κάδους απορριμμάτων. Το πλύσιμο των χεριών πρέπει να γίνεται απαραίτητα μετά την επαφή με αναπνευστικές εκκρίσεις και μετά τη χρήση της τουαλέτας. Επισημαίνεται ότι τα γάντια δεν αντικαθιστούν το πλύσιμο των χεριών. - 'Ατομα με συμπτώματα λοίμωξης του αναπνευστικού να μην προσέρχονται στην εργασία τους μέχρι το πέρας των συμπτωμάτων. Τέλος επισημαίνεται για τους χειριστές τροφίμων των επιχειρήσεων εστίασης οι οποίες παραμένουν σε λειτουργία, η εγκύκλιος της Υπηρεσίας μας με αρ. πρωτ. Διγ/ΓΠ/οικ. 14222/28-02-2020, με ΑΔΑ 64ΦΒ465ΦΥΟ-2ΓΓ. Οι Υγειονομικές Υπηρεσίες θα ενημερώσουν αρμοδίως τις επιχειρήσεις υγειονομικού ενδιαφέροντος για την εφαρμογή της απόφασης. Καταγραφή αποθεμάτων για την επάρκειας μέσων ατομικής προστασίας και προσωπικής υγιεινής Ακόμη, στο πλαίσιο των έκτακτων μέτρων για την εξασφάλιση της επάρκειας μέσων ατομικής προστασίας και προσωπικής υγιεινής: 1. Επιχειρήσεις που δραστηριοποιούνται στην αλυσίδα παραγωγής, εισαγωγής, εμπορίας, πώλησης, μεσιτείας, διακίνησης και διανομής φαρμακευτικών προϊόντων και μέσων ατομικής προστασίας και προσωπικής υγιεινής στην ελληνική επικράτεια, υποβάλλουν στην αρμόδια αρχή, εντός προθεσμίας δύο ημερών από την έναρξη ισχύος της παρούσας, στοιχεία αποθεμάτων σε: α) χειρουργικές μάσκες, β) αντισηπτικά διαλύματα και γ) αντισηπτικά μαντηλάκια. 2. Οι επιχειρήσεις υποβάλλουν κατ' ελάχιστο στοιχεία ως εξής: α) την ποσότητα των αποθεμάτων (σε τεμάχια για τις χειρουργικές μάσκες και τα αντισηπτικά μαντηλάκια και σε λίτρα για τα αντισηπτικά διαλύματα), β) την τοποθεσία αποθήκευσης των αποθεμάτων και, ιδίως, τη διεύθυνση και τον ταχυδρομικό κώδικα, γ) τα στοιχεία επικοινωνίας της επιχείρησης και, ιδίως, την επωνυμία και τον διακριτικό τίτλο, την έδρα, τον αριθμό τηλεφώνου, τη διεύθυνση ηλεκτρονικού ταχυδρομείου, καθώς και τα ειδικότερα στοιχεία επικοινωνίας του νόμιμου εκπροσώπου της. Τα στοιχεία των περ. α', β' και γ' επικαιροποιούνται με δηλώσεις που υποβάλλονται εντός προθεσμίας τριών ημερών από την αρχική και κάθε επόμενη δήλωση. 3. Η δήλωση υποβάλλεται ηλεκτρονικά μέσω ειδικού συνδέσμου που βρίσκεται στον κεντρικό ιστότοπο του υπουργείου Ανάπτυξης και Επενδύσεων. Η πρόσβαση γίνεται μέσω των κωδικών πρόσβασης ΓΕΜΗ των υπόχρεων επιχειρήσεων. 4. Η μη υποβολή ή η υποβολή ανακριβούς δήλωσης σύμφωνα με τις διατάξεις του παρόντος επισύρει την αθροιστική επιβολή κυρώσεων ως εξής: α) κατάσχεση των αναφερόμενων ειδών, στο μέτρο που δεν έχουν δηλωθεί ή έχουν δηλωθεί ανακριβώς και β) διοικητικό πρόστιμο ύψους από 1.000 ευρώ έως 100.000 ευρώ, ανάλογα με τη βαρύτητα της παράβασης. 5. Η γενική γραμματεία Εμπορίου και Προστασίας του Καταναλωτή του υπουργείου Ανάπτυξης και Επενδύσεων ορίζεται ως αρμόδια αρχή για τον έλεγχο συμμόρφωσης των υπόχρεων και τη συγκέντρωση και τον έλεγχο των υποβαλλόμενων στοιχείων 6. Με κοινή απόφαση των υπουργών Ανάπτυξης και Επενδύσεων και Υγείας μπορούν να εξειδικεύονται οι επιχειρήσεις και τα είδη των προϊόντων της παρ. 1, τα στοιχεία των αποθεμάτων της παρ. 2 που υποβάλλονται με τη δήλωση της παρ. 3, οι περιπτώσεις διαβάθμισης των παραβάσεων και η βαρύτητά τους, καθώς και κάθε άλλο ειδικότερο θέμα για την εφαρμογή του παρόντος. Με απόφαση του υπουργού Ανάπτυξης και Επενδύσεων, έπειτα από εισήγηση της αρμόδιας υπηρεσίας, επιβάλλονται κυρώσεις. 7. Οι υποχρεώσεις που προβλέπονται στις διατάξεις του παρόντος ισχύουν για χρονικό διάστημα δύο μηνών από την έναρξη ισχύος της παρούσας. Με απόφαση του Υπουργού Ανάπτυξης και Επενδύσεων το χρονικό διάστημα του προηγούμενου εδαφίου μπορεί να παρατείνεται για χρονικό διάστημα δύο επιπλέον κάθε φορά μηνών. 8. Εφόσον εξακολουθεί να υφίσταται άμεσος κίνδυνος εμφάνισης και διασποράς του κορονοίου COVID-19, η έλλειψη του οποίου βεβαιώνεται με απόφαση του υπουργού Υγείας, και πάντως για χρονικό διάστημα που δεν μπορεί να υπερβαίνει τους έξι μήνες από την έναρξη ισχύος της παρούσας, οι διαδικασίες έκτακτης προμήθειας κάθε ενδεδειγμένου είδους ατομικής υγιεινής ή μέσου συλλογικής προστασίας μπορούν να διενεργούνται από οποιαδήποτε αναθέτουσα αρχή, με απευθείας ανάθεση κατά παρέκκλιση κάθε σχετικής διάταξης της κείμενης εθνικής νομοθεσίας περί δημοσίων συμβάσεων. Ζητήματα δημοσίων συμβάσεων Υπουργείου Ανάπτυξης και Επενδύσεων Εφόσον εξακολουθεί να υφίσταται σοβαρός κίνδυνος διασποράς του κορονοιού COVID-19, η έλλειψη του οποίου βεβαιώνεται με απόφαση του υπουργού Υγείας, και πάντως για χρονικό διάστημα που δεν μπορεί να υπερβαίνει τους έξι μήνες από την έναρξη ισχύος της παρούσας, μπορούν, κατά παρέκκλιση των κείμενων εθνικών διατάξεων περί δημοσίων συμβάσεων, να διενεργούνται διαδικασίες προμηθειών με τη διαδικασία της απευθείας ανάθεσης του ν. 4412/2016 (Α' 147), από το υπουργείο Ανάπτυξης και Επενδύσεων σχετικά με: α) Την υποστήριξη σε υλικοτεχνική υποδομή, αναλώσιμα, έκτακτο προσωπικό και υπηρεσίες υποστήριξης του τηλεφωνικού κέντρου της γραμμής 1520 (Γραμμή Καταναλωτή), β) την υποστήριξη σε υλικοτεχνική υποδομή και αναλώσιμα των κλιμακίων των υπηρεσιών με αρμοδιότητες ελέγχου που υπάγονται στο υπουργείο Ανάπτυξης και Επενδύσεων. ",http://www.periodista.gr/koinwnia/article/112478/nea-metra-gia-tin-apofugi-sunostismou-sta-souper-market
Society,www.thetoc.gr,Επεισόδια στην Κυψέλη; Ποινική δίωξη σε βάρος του 52χρονου που έστησε την παγίδα στους αστυνομικούς,,THETOC TEAM,"Με την κατηγορία της ψευδούς καταγγελίας στις Αρχές είναι αντιμέτωπος ο 52χρονος που σύμφωνα με την Αστυνομία κάλεσε την Άμεση Δράση ξημερώματα Σαββάτου για υποτιθέμενη σε βάρος του ληστεία στην πλατεία Αγίου Γεωργίου στην Κυψέλη λίγο πριν σημειωθούν  τα επεισόδια μεταξύ ομάδων ΜΑΤ και συγκεντρωμένων . Σε βάρος του 52χρονου ο Εισαγγελέας άσκησε πλημμεληματικού βαθμού ποινική δίωξη και παρέπεμψε την υπόθεση στο Αυτόφωρο. Ο κατηγορούμενος συνελήφθη χθες μετά από ταυτοποίηση που έκανε η Αστυνομία στην επίμαχη κλήση. Σύμφωνα με την δικογραφία που σχηματίστηκε σε βάρος του, ο 52χρονος φέρεται να κάλεσε μετά τα μεσάνυχτα, Παρασκευής προς Σάββατο, την Άμεση Δράση λέγοντας ότι είναι θύμα ληστείας και τραυματισμού με μαχαίρι στο πόδι. Σύμφωνα με τα στοιχεία της Αστυνομίας , ο κατηγορούμενος είπε στο κέντρο ""ελάτε να με σώσετε"". Φέρεται μάλιστα να επέμεινε στους αστυνομικούς που του τηλεφώνησαν όταν πλησίασαν στο σημείο που τους υπέδειξε, ότι βρίσκεται στην πλατεία Αγίου Γεωργίου και ότι κινδυνεύει.  Όπως αναφέρει η Αστυνομία το τηλεφώνημα ήταν παγίδα , καθώς οι ομάδες που μετέβησαν στην πλατεία δέχθηκαν σφοδρή επίθεση από τους συγκεντρωμένους με αποτέλεσμα να κλιμακωθεί η ένταση με ρίψη χημικών, προσαγωγές και συλλήψεις . Σύμφωνα με τα στοιχεία της Αστυνομίας, ο 52χρονος, μόνιμος κάτοικος της περιοχής, είχε απενεργοποιήσει το κινητό του αμέσως μετά την μετάβαση των αστυνομικών στην πλατεία και τα επεισόδια που ακολούθησαν. Μετά την άσκηση ποινικής δίωξης σε βάρος του , ο κατηγορούμενος οδηγήθηκε στο Αυτόφωρο Μονομελές όπου η δίκη του αναβλήθηκε σε δικάσιμο που θα οριστεί όταν επαναλειτουργήσουν τα ποινικά δικαστήρια. Το δικαστήριο διέταξε να αφεθεί ελεύθερος ο 52χρονος ο οποίος ζήτησε να του επιστραφεί το κινητό του, που κατασχέθηκε με την σύλληψη του, καθώς είναι απαραίτητο , όπως είπε, για την δουλειά του. Το δικαστήριο αρνήθηκε το αίτημα του, τονίζοντας πως ""το κατασχεθέν, είναι πειστήριο που συμπεριλαμβάνεται στην δικογραφία"".",https://www.thetoc.gr/koinwnia/article/epeisodia-stin-kupseli-poiniki-dioxi-se-baros-tou-52xronou-pou-estise-tin-pagida-stous-astunomikous/
Society,tovima.gr,Το «ευχαριστώ» στους γιατρούς μένει στο… χειροκρότημα," 11.05.2020, 08:00",tovima.gr,"Στις 15 Μαρτίου στις 9 το βράδυ οι Ελληνες έδωσαν ραντεβού στα μπαλκόνια τους για να χειροκροτήσουν το επιστημονικό προσωπικό του ΕΣΥ που βρέθηκε στην πρώτη γραμμή τής εν εξελίξει υγειονομικής κρίσης – και εκείνων που θα ακολουθήσουν. Το αυθόρμητο «ευχαριστώ» των πολιτών δεν μπορεί εν τούτοις να καλύψει την «πανδημία» των περικοπών που έχουν υποστεί οι γιατροί, των οποίων το έργο αναγνωρίζεται στη θεωρία. Ο Τσιόδρας και ο τραπεζίτης Παράδειγμα 1ο:  Οταν ο SARS-CoV-2 διέσχισε τα σύνορα της Ευρώπης, ο κίνδυνος εισβολής του «εχθρού» και στη χώρα μας ήταν ορατός. Εκτοτε, το πανελλήνιο «κρεμάστηκε» από τα χείλη των επιστημόνων, με τον καθηγητή Παθολογίας – Λοιμώξεων  Σωτήρη Τσιόδρα  να τους εκπροσωπεί στην επίσημη καθημερινή ενημέρωση. Η καθοριστική τους όμως συμβολή, που είχε ως αποτέλεσμα να μπει δυναμικό φρένο στην, όπως όλα έδειχναν –  παρακολουθώντας τις τραγικές εξελίξεις από τη γειτονική Ιταλία έως τη μακρινή Νέα Υόρκη -, σαρωτική πορεία του νέου ιού δεν… χειροκροτείται (και) μισθολογικά. Η απόδειξη; Οι μηνιαίες καθαρές αποδοχές ενός καθηγητή Ιατρικής με κλινικό έργο και δεκαετίες προϋπηρεσίας αγγίζει μετά βίας τα 2.800 ευρώ (περί τα 2.100 για το ακαδημαϊκό και περί τα 700 ευρώ για το κλινικό έργο). Παράδειγμα 2ο : Οπως αποδείχτηκε, ήταν θέμα χρόνου να εντοπιστούν και τα πρώτα βαριά περιστατικά στη χώρα μας. Οι γιατροί του ΕΣΥ – η «εμπροσθοφυλακή», όπως συνηθίζει να τους αποκαλεί ο κ. Τσιόδρας – παρατάχθηκαν σε θέση μάχης, κηρύσσοντας πόλεμο στον SARS-CoV-2. Εκτοτε εκτίθενται καθημερινά στον κίνδυνο, συχνά υπό αντίξοες συνθήκες – ιδίως κατά το πρώτο διάστημα, όταν οι ελλείψεις σε προστατευτικό υλικό ήταν εμφανείς -, φροντίζοντας τα ήπια περιστατικά και δίνοντας μάχη με τις σοβαρές επιπλοκές που προκαλεί ο νέος κορωνοϊός. Και παρότι οι δημόσιοι λειτουργοί του Ιπποκράτη μπήκαν στο «πρώτο πλάνο», παραμένει γεγονός ότι ανάμεσα στην αναγνώριση των υπηρεσιών που προσφέρουν και τις απολαβές τους μεσολαβεί… χάος. Ενδεικτικά αναφέρεται η περίπτωση διευθυντή του ΕΣΥ σε νευραλγική κλινική με 30 χρόνια προϋπηρεσίας, ο οποίος έχει να λαμβάνει κάθε μήνα 1.930 ευρώ. Και, όπως ευκόλως εννοείται, ο μισθός μειώνεται δραματικά όσο μειώνονται ο βαθμός και τα χρόνια προϋπηρεσίας. Ενδεικτικά αναφέρεται ότι την 1η Ιανουαρίου του 2010 ένας επιμελητής Β’ είχε να λαμβάνει 1.740 ευρώ. Δέκα χρόνια μετά, οι απολαβές του έχουν  μειωθεί κατά 41%, καθώς δεν ξεπερνούν τα 1.200 ευρώ. Το… κενό – με μισθολογικούς πάντα όρους – «βραβείο» γίνεται ακόμη πιο δυσανάλογο, όταν αντιπαραβάλλει κανείς τους μισθούς των γιατρών του δημόσιου τομέα με τις απολαβές ενός ανώτατου τραπεζικού στελέχους. Υπολογίζονται σε 7.000 ευρώ τον μήνα, ενώ σε αυτά θα πρέπει να προσθέσει κανείς δώρα, «μπόνους» αλλά και έξοδα μετακίνησης (εντός ή εκτός χώρας). «Σφαγή» τα χρόνια της κρίσης Σε κάθε περίπτωση, ένα από τα πλέον σημαντικά «διδάγματα» των τελευταίων μηνών – όχι μόνον για τη χώρα μας, αλλά για τα περισσότερα κράτη που έχουν πληγεί από την πανδημία – είναι η αναγκαία θωράκιση των συστημάτων Υγείας, καθώς κατά κοινή ομολογία τα τελευταία χρόνια οι ηγέτες ανά τον κόσμο αποεπενδύουν, προκαλώντας μοιραία ένα καθοδικό σπιράλ στην ποιότητα των υπηρεσιών υγείας του δημόσιου τομέα. Πλέον όμως οι προτεραιότητες επαναπροσδιορίζονται με πρώτη την ενίσχυση του ανεκτίμητου – όπως διαπιστώθηκε εν μέσω της πανδημίας – τομέα της δημόσιας περίθαλψης. Στο πλαίσιο αυτό, πηγές του υπουργείου Οικονομικών σημείωναν στο «Βήμα» ότι ετοιμάζεται σχετική νομοθετική ρύθμιση για τους γιατρούς. Η πρόεδρος της Ενωσης Ιατρών των Νοσοκομείων Αθήνας – Πειραιά και διευθύντρια της Γ’ Παθολογικής Κλινικής του Νοσοκομείου «Γ. Γεννηματάς»,  Ματίνα Παγώνη , διαπιστώνει με αρκετή δόση πικρίας « ότι η προσφορά των γιατρών αξιολογήθηκε τη δύσκολη αυτή περίοδο ως ανεκτίμητη. Οταν οι περισσότεροι – ορθά – παρέμεναν στην προστασία του σπιτιού τους, άλλοι εξετίθεντο στον κίνδυνο για να υπηρετήσουν τις αυξημένες υγειονομικές ανάγκες, όπως όφειλαν ». Υπογραμμίζοντας όμως κάθε λέξη της πρότασης επιμένει ότι « οι γιατροί δεν χρειάζονται χειροκροτήματα », αλλά έμπρακτη αναγνώριση. Και προσθέτει απαριθμώντας ένα-ένα τα αιτήματα των γιατρών του ΕΣΥ: « Πρώτον, θέλουμε την αναπροσαρμογή των μισθών του 2012, βάσει της απόφασης του ΣτΕ, που ναι μεν μας δικαιώνει, αλλά ουδέποτε έγινε πράξη. Δεύτερον, διεκδικούμε τα αναδρομικά της περιόδου 2016-18 που μας οφείλουν έως και σήμερα. Οι  προσλήψεις μονίμου προσωπικού και η επαρκής χρηματοδότηση των νοσοκομείων κρίνονται πλέον απαραίτητες. Εξίσου αναγκαία είναι η εντατική προσπάθεια και περαιτέρω αύξηση των κλινών στις Μονάδες Εντατικής Θεραπείας, αλλά και η θεσμοθέτηση κινήτρων ώστε να στελεχωθούν οι δομές υγείας στην περιφέρεια και στα νησιά αλλά και τα Κέντρα Υγείας με νέους γιατρούς ». Το ΕΣΥ γηράσκει αεί μη διδασκόμενο Η παρατεταμένη υποχρηματοδότηση των δημόσιων νοσοκομείων, οι αποπροσανατολισμένες στρατηγικές – που άφηναν μονίμως εκτός στόχου την ενδυνάμωση του τομέα της πρόληψης,  της πρωτοβάθμιας υγείας αλλά και της ανάπτυξης περισσότερων κλινών ΜΕΘ – και το κλείσιμο της «στρόφιγγας» των προσλήψεων τα χρόνια της κρίσης ήταν μερικές από τις αιτίες που οδήγησαν το ΕΣΥ σε ένα σταδιακό και αναπόφευκτο μαράζωμα. Κάπως έτσι, η πολιτική ηγεσία του υπουργείου Υγείας κλήθηκε, υπό πιεστικές συνθήκες, να ενισχύσει τα δημόσια νοσοκομεία, επισπεύδοντας την υλοποίηση απαραίτητων παρεμβάσεων που επί χρόνια βρίσκονταν σε εκκρεμότητα. Ενδεικτικά αναφέρονται η ενίσχυση του προϋπολογισμού του υπουργείου Υγείας με 15 εκατομμύρια ευρώ, ο διπλασιασμός των κρεβατιών στις Εντατικές αλλά και η αθρόα πρόσληψη προσωπικού, με διετείς όμως συμβάσεις. « Σαφώς, το ζητούμενο των μειωμένων χρηματικών απολαβών γίνεται επίκαιρο. Αλλά για τη στήριξη συστήματος στο παρόν αλλά και στο μέλλον, κυρίαρχο θέμα είναι η ανανέωση του προσωπικού, ώστε να εξασφαλιστεί η διαδοχική συνέχεια στις υπηρεσίες. Η πλειονότητα των γιατρών που υπηρετούν στο ΕΣΥ είναι πάνω από 55 ετών και μεγάλο μέρος άνω των 60 ετών. Η αμέσως επόμενη γενιά είναι οι ειδικευόμενοι, οι οποίοι κατά κανόνα είναι κάτω των 35 ετών. Συνεπώς, προκύπτει ένα κενό 25ετίας – λείπει δηλαδή το μόνιμο προσωπικό που μπορεί να αφομοιώσει γρήγορα τις νέες τεχνικές και ιατρικές εξελίξεις » διαπιστώνει ο διευθυντής της Καρδιοχειρουργικής Κλινικής του νοσοκομείου «Ευαγγελισμός»  Μιχάλης Αργυρίου . Και προσθέτει: « Το ΕΣΥ γηράσκει και λόγω της κατάργησης του ηλικιακού ορίου στις προσλήψεις. Το γεγονός αυτό, σε συνδυασμό με την υψηλή μοριοδότηση της προϋπηρεσίας, επιβαρύνει ακόμη περισσότερο τα ήδη εξαντλημένα δημόσια νοσοκομεία ». Εν τω μεταξύ, αποτελεί κοινή παραδοχή ότι η καταγραφή του μεταναστευτικού ρεύματος γιατρών (ειδικευόμενων και ειδικευμένων) οφείλεται στην αναζήτηση αξιοπρεπών μισθών και εργασιακής ασφάλειας.",https://www.tovima.gr/2020/05/11/society/to-eyxaristo-stous-giatrous-menei-sto-xeirokrotima/
Society,www.thetoc.gr,Το ξέσπασμα του Σωτήρη Τσιόδρα on camera - Τι τον έχει κουράσει [βίντεο],,THETOC TEAM,"Με έχει κουράσει η ""φιλολογία"" των θανάτων"", ξεκαθάρισε ο εκπρόσωπος του υπουργείου Υγείας για τον κορονοϊό, Σωτήρης Τσιόδρας κατά την ενημέρωση της Τρίτης και πρόσθεσε: ""Ανάγκη να μιλούμε για αυτούς σαν μέρος της καθημερινής αναφοράς, όχι σαν κίνητρο για φόβο, όχι για να προξενήσουμε πανικό"". ""Ο μόνος λόγος που πρέπει να αναφέρονται, είναι για να αποδίδουμε τιμή στους αγαπημένους μας που έφυγαν από κοντά μας για να θυμόμαστε το τίμημα  που πληρώσαμε σαν κοινωνία για τον νέο ιό "", συμπλήρωσε και επισήμανε: ""Είναι άλλοι καιροί, είναι μοναδικές στιγμές. Από τη μια έχουμε τον ιό να παρουσιάζεται ως συνεπιβάτης στην καθημερινότητα μας (κάποτε σιωπηλός) και θέλουμε να μην το αφήσουμε να αγγίξει τους αγαπημένους μας, όσο πιο γρήγορα να τον εξαφανίσουμε από κοντά μας, από τον περίγυρο μας και ιδιαίτερα τις ευπαθείς ομάδες, να μην θρηνήσουμε άλλες απώλειες. Γιατί 146 είναι λίγοι; Δεν λυπόμαστε, δεν θρηνούμε για αυτούς; Έστω και μία παραπάνω σοβαρή περίπτωση της νόσου να αποφύγουμε θα είναι επιτυχία"". Ακόμη σημείωσε ότι ""είναι ίσως το πιο δύσκολο σταυροδρόμι των ζωών μας οι επόμενες ημέρες. Δεν υπάρχει χώρος για εφησυχασμό. Εμείς θα παρακολουθούμε τις νεότερες επιστημονικές εξελίξεις για την πανδημία, τις θεραπείες και τα εμβόλια. Αυτό είναι η επιστήμη το να κοιτάζεις συνεχώς τα δεδομένα κι ενδεχόμενα και να αλλάζεις την πορεία του πλοίου αν έχεις νέα στοιχεία. Η καθημερινή επιτήρηση της νόσου θα οδηγεί σε ασφαλή συμπεράσματα σχετικά με τυχόν περαιτέρω αναγκαίες παρεμβάσεις που ελπίζουμε να μην κριθούν""  ",https://www.thetoc.gr/koinwnia/article/to-xespasma-tou-sotiri-tsiodra-on-camera---ti-ton-exei-kourasei-binteo/
Society,www.thetoc.gr,Τα πρώτα έκτροπα: Ανησυχία μετά το υπαίθριο πάρτι 300 ατόμων στην Αγία Παρασκευή - Πόλεμος με την αστυνομία,,THETOC TEAM,"Ήταν λίγο πριν τα μεσάνυχτα της Τετάρτης όταν μία ομάδα περίπου 300 νεαρών συγκεντρώθηκε στην πλατεία του Αγίου Ιωάννη στην Αγία Παρασκευή.  Οι νεαροί έστησαν ένα υπαίθριο πάρτι με μπύρες και μουσική.  Η συγκέντρωση, η οποία σαφώς και δεν επιτρεπόταν να γίνει, καθώς ισχύουν τα μέτρα για την προστασία από τον κορονοϊό, έγινε αντιληπτή από τις αστυνομικές αρχές, οι οποίες ζήτησαν να διαλυθεί το πλήθος. Όταν οι αρχικές παραινέσεις των αστυνομικών προς τους συγκεντρωμένους δεν έφεραν λύση, έφτασαν δύο διμοιρίες των ΜΑΤ. Στη θέα τους νεαροί εξαγριώθηκαν και άρχισαν να εκτοξεύουν μπουκάλια αλλά και διάφορα άλλα αντικείμενα.  Οι αστυνομικοί των ΜΑΤ προχώρησαν σε χρήση χημικών για να απομακρύνουν τα περίπου 300 άτομα από την πλατεία, ενώ στο σημείο κατέφτασε και ο δήμαρχος Βασίλης Ζορμπάς.  Σύμφωνα με πληροφορίες τα επεισόδια επεκτάθηκαν και έπεσαν και βόμβες μολότοφ στην οδό Αγίου Ιωάννου, ενώ οι νεαροί έβαλαν φωτιά ακόμα και σε κάδους στην οδό Ελβετίας. Η κατάσταση ηρέμησε μισή ώρα μετά τα μεσάνυχτα, ενώ σύμφωνα με το ΑΠΕ-ΜΠΕ δεν υπήρξαν προσαγωγές. Υπενθυμίζεται πως η απαγόρευση των συναθροίσεων άνω των δέκα ατόμων βρίσκεται σε ισχύ.   Τέλος, να σημειωθεί πως παρόμοιο σκηνικό με συνωστισμό ατόμων, είχε σημειωθεί και το βράδυ της Δευτέρας, όπως φαίνεται και από φωτογραφία από την πλατεία, που ανέβηκε στο διαδίκτυο.",https://www.thetoc.gr/koinwnia/video/bradia-me-ektropa-stin-agia-paraskeui-sunostismos-parti-nearon-petres-kai-ximika/
Society,www.thetoc.gr,"""Πάμε πλατεία"": Το σχέδιο της Αστυνομίας για λουκέτο στους ανοιχτούς χώρους με τα υπαίθρια πάρτι",,ΠΑΝΑΓΙΩΤΗς ΣΠΥΡΟΠΟΥΛΟς,"Σχέδιο… Κορδέλα, αποκλεισμού στις πλατείες συνωστισμού και υπαίθριων πάρτι, είναι το ακραίο ενδεχόμενο, που μπορεί όμως, να εξελιχθεί στην περίπτωση που συνεχιστούν οι υπερβολικές συναθροίσεις πολιτών σε πλατείες, πεζοδρόμους, πάρκα, παραλίες και take away.   Η περίπτωση στοχευμένου… LOCKDOWN σε τέτοιους χώρους, είναι κάτι που η κυβέρνηση απεύχεται, τη στιγμή μάλιστα που επεξεργάζεται σχέδια για το άνοιγμα των καταστημάτων εστίασης και ενίσχυσης της οικονομίας, ωστόσο βρίσκεται στο τραπέζι των συζητήσεων.  Στην περίπτωση που την επόμενη εβδομάδα τα επιδημιολογικά στοιχεία καταγράψουν αύξηση των κρουσμάτων, τα οποία θα μπορούσαν να σχετίζονται με αυτές τις συμπεριφορές πολιτών, δεν αποκλείεται αυτή η ακραία έκφανση περιορισμού της διασποράς του ιού, να αυξήσει τα ποσοστά εφαρμογής της. Ένα μικρό δείγμα του τι μπορεί να συμβεί, είναι το σφράγισμα της πλατείας Αγίου Ιωάννη στην Αγία Παρασκευή από τις 21:00 χθες το βράδυ έως τις 06:00 σήμερα τα ξημερώματα, όπως περικλείεται στις οδούς Αγίου Ιωάννου, Ελβετίας και Τασοπούλου, μετά τα όσα εξελίχθηκαν ένα 48ωρο πριν, με την συγκέντρωση περίπου 400 ατόμων και επιθέσεις εναντίον των αστυνομικών δυνάμεων. Προς το παρόν τα στελέχη της ΕΛ.ΑΣ., σχηματίζουν ειδικές αστυνομικές ομάδες έγκαιρης επέμβασης… απο-συγχρωτισμού, στο πλαίσιο διερεύνησης καταγγελιών που δέχεται το τηλεφωνικό κέντρο της Άμεσης Δράσης, ενώ δεν αποκλείεται να γίνει σχετική διαφημιστική καμπάνια παρότρυνσης του πληθυσμού να αποφεύγουν τέτοιες περιπτώσεις συνωστισμού.   Επίσης, θα ενταθούν οι περιπολίες με την χρήση μεγάφωνων στα περιπολικά για παρεμβάσεις… αποσυμφόρησης και στατικές δυνάμεις, όπου κρίνεται ασφαλής η παρουσία τους. Κρίσιμο θα είναι και το Σαββατοκύριακο, στον σχεδιασμό της Ελληνικής Αστυνομίας, καθώς θα τεθούν σε ""κλοιό"" παραλίες, πεζόδρομοι, πάρκα και πλατείες, προκειμένου να αποφευχθούν πολυάριθμες συγκεντρώσεις πολιτών. Το φαινόμενο της πλατείας του Αγίου Ιωάννη στην Αγία Παρασκευή δεν είναι σημερινό αλλά χρόνιο. Απλά έγινε ορατό το τελευταίο 48ωρο εξαιτίας της μεγάλης συνάθροισης και των επιθέσεων εναντίον των αστυνομικών. Ο συγκεκριμένος χώρος τα τελευταία χρόνια αποτελεί έναν τόπο συγκέντρωσης ενός ""μωσαϊκού"" κοινωνικής διαστρωμάτωσης. Εκεί συγκεντρώνονται νέοι της περιοχής, νέοι άλλων περιοχών, άτομα που προβαίνουν σε αγοραπωλησίες και χρήση ινδικής κάνναβης, χούλιγκαν, αντιεξουσιαστές ακόμη και παράνομοι. Την περασμένη Δευτέρα, πρώτη μέρα άρσης των περιορισμών, υπήρξε μία σχετικά μικρή συγκέντρωση ατόμων στους οποίους έγιναν συστάσεις, που αγνοήθηκαν. Το βράδυ της επόμενης μέρας, το σκηνικό επαναλήφθηκε με περίπου 400 άτομα να βρίσκονται πάνω στην πλατεία. Η παρουσία αστυνομικών προκειμένου να τους απομακρύνουν, προκάλεσε τις ρίψεις αντικειμένων εναντίον τους από μερίδα νεαρών και την χρήση δακρυγόνων από τους αστυνομικούς. Κάποιοι έβαλαν φωτιές σε κάδους απορριμμάτων στην οδό Ελβετίας, ενώ η κατάσταση αποκλιμακώθηκε σχεδόν μία ώρα αργότερα. Ο δήμαρχος της Αγίας Παρασκευής, Βασίλης Ζορμπάς, έκανε λόγο για διαδικτυακό κάλεσμα στο οποίο ανταποκρίθηκαν περισσότερα από 800 άτομα. Πρόσθεσε επίσης ότι ""τέτοιου είδους συνωστισμοί αποτελούν ωρολογιακές βόμβες για την μετάδοση του κορωνοϊού"" ενώ απέστειλε σχετικό σημείωμα στον πρωθυπουργό Κυριάκο Μητσοτάκη ενώ είχε επικοινωνία και με τον υπουργό Προστασίας του Πολίτη Μιχάλη Χρυσοχοίδη. Ο δήμαρχος επεσήμανε το πρόβλημα διακίνησης ναρκωτικών στη συγκεκριμένη πλατεία, λέγοντας χαρακτηριστικά ότι ""η πλατεία του Αη- Γιάννη έχει γίνει άβατο εδώ και πολλά χρόνια. Το κάλεσμα το έκαναν διακινητές ναρκωτικών για να βρουν πελάτες"". ""Όσα διαδραματίστηκαν χθες και προχθές στην Αγία Παρασκευή παραπέμπουν σε όσους περιφρονούν τις οδηγίες περί αποφυγής συγχρωτισμού.  Δεν αντιλαμβάνονται τη σοβαρότητα της κατάστασης, αγνοούν τους ειδικούς , αδιαφορούν για τις ευθύνες τους απέναντι στις ευπαθείς ομάδες. Τη Δευτέρα αγνόησαν τις συστάσεις και χθες επιτέθηκαν εναντίον αστυνομικών. Η συμπεριφορά τους θέτει σε κίνδυνο την δημόσια υγεία"", είπε ο Νίκος Χαρδαλιάς κατά τη διάρκεια της χθεσινής συνέντευξης τύπου. Είναι ενδεικτικό ότι δύο από τα μέλη της επιτροπής των ειδικών του υπ. Υγείας, οι καθηγητές Νίκος Σύψας και Χαράλαμπος Γώγος, εξέφρασαν την ανησυχία τους από τις εικόνες που είδαν το τελευταίο 24ωρο. Όπως είπε χαρακτηριστικά ο κ. Σύψας "" κάπως έτσι άνοιξαν και οι πύλες της κολάσεως στην Ιταλία και ακόμα δεν έχουν κλείσει "". Ο κ. Γώγος από την πλευρά του είπε χαρακτηριστικά: ""Ανησύχησα με όσα είδα. Φυσικά το φοβάμαι, ήταν η δεύτερη ημέρα (άρσης των μέτρων). Φανταστείτε να ανοίξουν και τα μαγαζιά"". Μετά τα όσα συνέβησαν στον Βόλο με το take away μπαρ, εντάθηκαν οι αστυνομικοί έλεγχοι σε τέτοια καταστήματα. Σε λίγες ώρες το βράδυ της Τρίτης, καταγράφηκαν έξι αυτόφωρες συλλήψεις. Τρεις στη Λάρισα, μία στη Λαμία και δύο σε Αττική. Στη Λάρισα, κάβα με άδεια… παντοπωλείου, είχε μουσική και διέθετε ποτά σε πολίτες έξω από αυτή, ενώ και δύο ακόμη καφέ-μπαρ έκαναν το ίδιο. Στη Λαμία, μπαρ ήταν ανοικτό, και αυτό με μουσική και διέθετε ποτά. Όταν εμφανίστηκαν οι αστυνομικοί, οι ""θαμώνες"" τράπηκαν σε φυγή, ενώ οι ιδιοκτήτες παραδέχθηκαν: ""Σερβίρουμε κανά ποτό που μας ζητάνε"". Αναψυκτήριο στη Δεξαμενή στο Κολωνάκι, ήταν ανοικτό, είχε μουσική και διέθετα ποτά, ενώ έξω από αυτό βρίσκονταν περίπου 15 άτομα, τα οποία έπιναν το ποτό τους στα πεζούλια και σε… μαξιλάρες. Σε μπαρ της Κηφισιάς υπήρχε αντίστοιχη καταγγελία, πήγαν οι αστυνομικοί, και διαπίστωσαν την συγκέντρωση ατόμων, αλλά το κατάστημα είχε… προλάβει να κλείσει.   Ο Υφυπουργός Πολιτικής Προστασίας προειδοποίησε πως ""δεν θα διστάσουμε να προχωρήσουμε σε μέτρα υπερτοπικής εμβέλειας και ισχύος, όπου εμφανιστούν τέτοιες απαράδεκτες καταστάσεις"", μετά τους ελέγχους που πραγματοποίησε η Ελληνική Αστυνομία με επίκεντρο τα take away πάρτι. Ο κ. Χαρδαλιάς σχολίασε: ""Η συμπεριφορά τους θέτει σε κίνδυνο τη δημόσια υγεία και προσβάλλει την κοινωνική πλειοψηφία"". Αλλά, και για τους διοργανωτές, η παράτυπη αυτή συμπεριφορά προσβάλλει τους συνάδελφους τους στον κλάδο εστίασης που καθολικά και υπεύθυνα αντιλαμβάνονται την ανάγκη να εναρμονιστούν με την εθνική στρατηγική αντιμετώπισης της πανδημίας"". Τρίτη μέρα των μέτρων αποφυγής διασποράς του ιού, με τα νέα δεδομένα, όπου παρατηρήθηκε αύξηση των ελέγχων και συνάμα των παραβάσεων για μη χρήση μάσκας και μη τήρησης της ελάχιστης απόστασης. Από τα ξημερώματα της Τρίτης έως και το μεσημέρι της Τετάρτης είχαν βεβαιωθεί 66 παραβάσεις για μη χρήση μάσκας (91 σύνολο), 90 για μετακίνηση εκτός νομού (175 σύνολο) και 9 για παράνομη λειτουργία καταστημάτων, με την σύλληψη 10 ατόμων (578 σύνολο).  ",https://www.thetoc.gr/koinwnia/article/pame-plateia-to-sxedio-tis-astunomias-gia-louketo-stous-anoixtous-xorous-me-ta-upaithria-parti/
Society,www.periodista.gr,Επτά τα κρούσματα του κορωνοϊού στην Ελλάδα,"Κυριακή, 01 Μάρτιος 2020",peridista.gr,"Σε επτά ανέρχονται τα επιβεβαιωμένα κρούσματα κορωνοϊού στη χώρα μας. Εκτός από την 38χρονη στην Θεσσαλονίκη , του παιδιού της και άλλων δύο γυναικών στην Αθήνα ανακοινώθηκαν σήμερα από τις αρμόδιες υπηρεσίες του υπουργείου Υγείας ακόμα τρία επιβεβαιωμένα κρούσματα κοροναϊού SARS-CoV-2 : «Το πρώτο πρόκειται για Ελληνίδα, στενή επαφή του πρώτου επιβεβαιωμένου κρούσματος, η οποία παραμένει σε απομόνωση σε νοσοκομείο αναφοράς στη Θεσσαλονίκη. Το περιστατικό διεγνώσθη στο Εργαστήριο Μικροβιολογίας της Ιατρικής Σχολής του ΑΠΘ. Το δεύτερο πρόκειται για Έλληνα, ο οποίος ταξίδεψε πρόσφατα σε πληττόμενη περιοχή της Ιταλίας και παραμένει σε απομόνωση σε νοσοκομείο αναφοράς της Αθήνας. Το περιστατικό διεγνώσθη στο Ελληνικό Ινστιτούτο Παστέρ. Το τρίτο πρόκειται για Έλληνα, στενή επαφή του τρίτου επιβεβαιωμένου κρούσματος, ο οποίος παραμένει σε απομόνωση σε νοσοκομείο αναφοράς της Αθήνας. Το περιστατικό διεγνώσθη στο Εργαστήριο Μικροβιολογίας της Ιατρικής Σχολής του ΕΚΠΑ».",http://www.periodista.gr/koinwnia/article/112224/epta-ta-krousmata-tou-koronoiou-stin-ellada
Society,www.thetoc.gr,Ενταση στην Αγία Παρασκευή: Περίπου 150 άτομα στην πλατεία Αγίου Ιωάννου- Επικεφαλής στέλεχος του ΑΝΤΑΡΣΥΑ,,THETOC TEAM,"Παρά τις απαγορεύσεις και  το κλείσιμο της πλατείας Αγίου Ιωάννου στην Αγία Παρασκευή  από τις 9 το βράδυ έως τις 6 το πρωί, περίπου 150 άτομα μαζεύτηκαν στο σημείο το βράδυ της Τετάρτης. Οι αστυνομικές δυνάμεις που βρίσκονται στο σημείο καλούν τον κόσμο να αδειάσει την πλατεία και πραγματοποιούν ελέγχους σε πολίτες.  Οι συγκεντρωμένοι ακούγοντας την ανακοίνωση της ΕΛ.ΑΣ., που τους καλούσε να απομακρυνθούν, φώναξαν συνθήματα, όπως ""έξω από την πλατεία η αστυνομία"". Οι πληροφορίες θέλουν επικεφαλής της κινητοποίησης να είναι στελέχη και οπαδοί του ΑΝΤΑΡΣΥΑ και κάνουν λόγο για γνωστό στέλεχος που ηγείται της δημοτικής παράταξης της εξωκοινοβουλευτικής αριστεράς στον Δήμο της Αγίας Παρασκευής.     Να σημειωθεί πως κυκλοφορεί διαδικτυακό κάλεσμα για συγκεντρώσεις στην πλατεία. Αναφερόμενος  στα όσα διαδραματίστηκαν τις δύο προηγούμενες ημέρες στην Αγία Παρασκευή, ο κ. Χαρδαλιάς είπε ότι ""δεν παραπέμπουν σε εικόνες πολιτών που έχουν ανάγκη να χαλαρώσουν και να εκτονωθούν από την ψυχολογική πίεση των προηγούμενων εβδομάδων, αλλά σε κάποιους που δεν αντιλαμβάνονται τη σοβαρότητα της κατάστασης, αγνοούν τους επιστήμονες υγείας και τις συμβουλές τους, περιφρονούν τις οδηγίες και τις προειδοποιήσεις του κράτους για τους κινδύνους του συγχρωτισμού, ιδιαίτερα όταν δεν λαμβάνονται μέτρα προφύλαξης και προστασίας και κυρίως αδιαφορούν για τις ευθύνες τους απέναντι τις ευπαθείς ομάδες και για τις συνέπειες των άσκοπων, μαζικών και χωρίς μέτρα συγκεντρώσεων"". Σημείωσε ότι την Δευτέρα αγνόησαν τις συστάσεις και τις παραινέσεις των αστυνομικών και χθες ""επιδόθηκαν σε ακρότητες και πετροπόλεμο απέναντι στα στελέχη του κρατικού μηχανισμού"", κάτι που επιβάλλει τη λήψη μέτρων τοπικού χαρακτήρα. Ισχυρές δυνάμεις της αστυνομίας βρίσκονται στον χώρο και σε συνεννόηση με τη δημοτική αρχή της Αγίας Παρασκευής, η πλατεία Αγίου Ιωάννου θα παραμένει καθημερινά κλειστή από τις 21:00 έως τις 6:00 και μέχρι νεωτέρας.  Μπορεί το πρωί οι πολίτες να κυκλοφορούν με μάκες, γάντια και να τηρούν αποστάσεις και μέτρα προστασίας και προφύλαξης από τον  κορονοϊό , όμως τη νύχτα το σκηνικό αλλάζει άρδην.  Αυτό μαρτυρούν βίντεο που βλέπουν το φως της δημοσιότητας και εμφανίζουν παρέες νεαρών κυρίως ατόμων να μαζεύονται κατά δεκάδες και με ποτά, μπίρες και κοκτέιλ take away στο χέρι  συνωστίζονται  σε πλατείες, πεζόδρομους και έξω από μπαρ.  Στη Νέα Σμύρνη έξω από τα μπαρ της μεγάλης πλατείας, οι εικόνες που μετέδωσε το Mega και η εκπομπή ""Live News"" είναι ανησυχητικές. Ουρές μπροστά από τα καταστήματα που σέρβιραν κοκτέιλ σε πλαστικά ποτηράκια και στη συνέχεια συνωστισμός στους πεζόδρομους αλλά και στα παγκάκια της περιοχής. Οι έλεγχοι και τα περάσματα αστυνομικών ήταν συνεχή, αλλά παρά τις συστάσεις ελάχιστοι αποφάσιζαν να φύγουν. Τα χέρια των μπάρμαν είχαν πάρει φωτιά λόγω της κίνησης, με τη μουσική που έπαιζε να λειτουργεί σαν ""κράχτης"" για νέους πελάτες. Ανάλογες εικόνες μπροστά από μπαράκια του Πειραιά, ενώ στην πλατεία του Βαρνάβα η συγκέντρωση του κόσμου μέσα σε λίγα τετραγωνικά ήταν ακόμα πιο πυκνή.   Νωρίτερα, σάλος προκληθηκε μετά από το υπαίθριο... πάρτι, που στήθηκε από περίπου 300 άτομα το βράδυ της Τρίτης,  στην πλατεία Αγίου Ιωάννη, στην Αγία Παρασκευή , και μάλιστα, ενώ βρίσκεται ακόμα σε ισχύ η απαγόρευση συναθροίσεων άνω των δέκα ατόμων. Ο υφυπουργός Πολιτικής Προστασίας, την Τρίτη, κατά την ενημέρωση του υπουργείου Υγείας για την πορεία της πανδημίας, φανερά ενοχλημένος από συγκεντρώσεις με take away ποτά στον Βόλο,  ""άστραψε και βρόντηξε"", καυτηριάζοντας τη λειτουργία ορισμένων καφέ-μπαρ  -ειδικά στην Περιφέρεια- με take away ποτά και τη μουσική στη διαπασών. ""Κάθε απόφαση επηρεάζει την εξέλιξη της πανδημίας και τα επόμενα στάδια άρσης των περιορισμών"", τόνισε ο κ. Χαρδαλιάς, συμπληρώνοντας πως οι συστάσεις για αποφυγή συγχρωτισμού βασίζονται σε πραγματικά δεδομένα. Παρόλα αυτά όμως, 300 νεαρά άτομα αποφάσισαν να συγκεντρωθούν το βράδυ της Τρίτης με μπίρες στην πλατεία Αγίου Ιωάννη, φυσικά χωρίς να τηρείται καμία απόσταση και κανένα μέτρο προφύλαξης. Η συγκέντρωση έγινε αντιληπτή από τις αστυνομικές Αρχές, οι οποίες έσπευσαν και ζήτησαν να διαλυθεί το πλήθος. Όταν οι αρχικές παραινέσεις των αστυνομικών προς τους συγκεντρωμένους δεν έφεραν λύση, έφτασαν δύο διμοιρίες των ΜΑΤ. Στη θέα τους κάποιοι νεαροί εξαγριώθηκαν και άρχισαν να εκτοξεύουν μπουκάλια, αλλά και διάφορα άλλα αντικείμενα. Αδιανόητο:￼Μετά από δύο μήνες εγκλεισμό ποιος φωστήρας πήρε απόφαση να φέρει τα ΜΑΤ να ρίξουν δακρυγόνα θα ήθελα να ξέρω.......￼ Τότε, οι αστυνομικοί των ΜΑΤ  προχώρησαν σε περιορισμένη χρήση χημικών  για να απομακρύνουν τα περίπου 300 άτομα από την πλατεία. Σύμφωνα με πληροφορίες, τα επεισόδια επεκτάθηκαν και έπεσαν και βόμβες μολότοφ στην οδό Αγίου Ιωάννου, ενώ οι νεαροί έβαλαν φωτιά ακόμα και σε κάδους στην οδό Ελβετίας. Σημειώνεται πως, με επιστολή του ο Δήμαρχος Αγίας Παρασκευής, Βασίλης Ζορμπάς, κατήγγειλε ότι  παρόμοιο συμβάν έγινε και το βράδυ της Δευτέρας 4 Μαΐου,  καλώντας τον Μιχάλη Χρυσοχοΐδη να επέμβει ως υπουργός Προστασίας του Πολίτη. Ο κ. Ζορμπάς, που βρέθηκε και ο ίδιος στο σημείο, μέσω ανάρτησής του στο Facebook έκανε λόγο για ""άβατο"" που  μέχρι πρόσφατα ήταν σημείο συγκέντρωσης για ναρκωτικά.  Εγραψε μάλιστα, πως δέχεται και απειλές για την παρουσία της αστυνομίας το βράδυ στην περιοχή, ενώ έκανε έκκληση στον πρωθυπουργό να προστατευτεί η περιοχή από το πρόβλημα των ναρκωτικών.  Η Κηφισιά βρίσκεται ανάμεσα στα προάστεια της Αττικής με τα υψηλότερα ποσοστά κορονοϊού, όπως είχε δηλώσει και στην ενημέρωσή του ο Νίκος Χαρδαλιάς. Τα αίτια αναζητούνται στα ταξίδια των κατοίκων στο εξωτερκό, αλλά και στις κοινωνικές συναθροίσεις, τα πάρτι που συντείνουν στην τοπική διασπορά του ιού. Εξαιρετικά ανήσυχος ο Δήμαρχος Κηφισιάς, ενημέρωσε με μήνυμά του τους πολίτες, ότι στην πόλη παίρνονται μεν όλα τα μέτρα, αλλά θα πρέπει και οι ίδιοι, ειδικά οι νέοι να αποφεύγουν τις  συναθροίσεις και τα ασυλλόγιστα πάρτι που τις τελευταίες μάλιστα μέρες έχουν ""φουντώσει"".  Ο κ. Θωμάκος ανάρτησε βιντεοσκοπημένο μήνυμά του, χαρακτηρίζοντας τον αριθμό των επιβεβαιωμένων κρουσμάτων ""πραγματικά υψηλό"". ""Τον αριθμό των κρουσμάτων στον Δήμο μας τον πληροφορήθηκα από την ενημέρωση του αρμόδιου υπουργού, ταυτόχρονα με όλους τους συμπολίτες. Πραγματικά η είδηση αυτή μας αναστάτωσε αυτονόητα και εύλογα και μάλιστα την ώρα που ετοιμαζόμαστε για την εν μέρει επαναφορά στην καθημερινότητα και τις επαναλειτουργίες"", έγραψε μεταξύ άλλων. "" Η Δημοτική Αστυνομία και η Ελληνική Αστυνομία θα συνεχίσουν να κάνουν το καθήκον τους. Όμως δεν φτάνουν.  Ο Δήμος μας είναι ο τρίτος σε έκταση δήμος του λεκανοπεδίου με τόσο πολυσύχναστα σημεία και τόσους δρόμους που προσφέρονται για περίπατο και για συνωστισμό. Πρέπει εσείς συμπολίτισσες και συμπολίτες πρέπει και εσείς να κάνετε την επισήμανση, την αυστηρή παρατήρηση, μη διστάζετε και, εν ανάγκη, να μας ειδοποιήσετε, όταν παρατηρείτε ότι δεν τηρούνται οι κανόνες"", τόνισε στη συνέχεια. Όπως φαίνεται και στις παρακάτω εικόνες που δημοσιεύθηκαν στα μέσα κοινωνικής δικτύωσης, γνωστό καφέ-μπαρ της Κηφισιάς, προσκάλεσε διαδικτυακά τον κόσμο να πάει για... take away ποτά. Όπως ήταν φυσικό, προκλήθηκε συνωστισμός και επενέβη η αστυνομία, η οποία αναζήτησε τον υπεύθυνο για να τον οδηγήσει στο αυτόφωρο. Δεν κατέστη όμως δυνατόν να τον εντοπίσει.  Μετά τις αυστηρές συστάσεις του Νίκου Χαρδαλιά και μετά τα φαινόμενα συνωστισμού που εξακολουθούν να παρατηρούνται,  έρχονται και νέα... κορονο-πρόστιμα.  Σημειώνεται πως σε αρχικό στάδιο έγιναν αυστηρές συστάσεις μετά την παρέμβαση της αστυνομίας, η οποία απομάκρυνε πολίτες που είχαν συνωστιστεί έξω από καταστήματα για να πιουν το ποτό τους, ωστόσο από την ερχόμενη Δευτέρα, χωρίς να αποκλείεται και νωρίτερα , το πρόστιμο για τέτοιους καταστηματάρχες θα ανέρχεται στα 5.000 ευρώ,  σφράγισμα του καταστήματος για συγκεκριμένο χρονικό διάστημα, αφαίρεση αδείας σε περίπτωση υποτροπής και  πρόστιμα των 150 ευρώ σε πολίτες  που δεν τηρούν τις απαιτούμενες αποστάσεις έξω από αυτά. Την ανησυχία αλλά και τους φόβους του για το πάρτι των 300 ατόμων στην Αγία Παρασκευή,  εξέφρασε ο καθηγητής παθολογίας Χαράλαμπος Γώγος.  ""Φυσικά το φοβάμαι, ήταν η δεύτερη ημέρα (άρσης των μέτρων). Φανταστείτε να ανοίξουν και τα μαγαζιά"", είπε σχετικά. Ο κ. Γώγος εξήγησε ότι στην παρούσα φάση ο στόχος ήταν να δοθεί προσοχή στο μετρό, στα λεωφορεία και τα μέσα μεταφοράς ""και τελικά προκύψανε πολλοί άλλοι πυρήνες χειρότεροι"".  "" Δεν έχει καταλάβει ο κόσμος. Νομίζω κατάλαβε ότι τελείωσε το θέμα,  έχουμε μηδέν κρούματα, δεν έχουμε καμία προοπτική για νέα κρούσματα και φέρεται όπως φερόταν πίσω από την επιδημία. Πραγματικά ανησύχησα"", σημείωσε ο καθηγητής. Για "" παρανόηση ότι τελείωσε η επιδημία "", έκανε λόγο  και ο καθηγητής Λοιμωξιολογίας Νίκος Σύψας.  ""Είναι τέραστιο λάθος αυτό. Ο ιός είναι εδώ και μπορεί να συνεχίσει στην κοινότητα. Ο δείκτης R0 (σ.σ. ο δείκτης διασποράς του κορονοϊού) μπορεί να φτάσει το 2,5 σε ημέρες, δεν θέλει πολύ χρόνο"", είπε χαρακτηριστικά. ""Δεν χρειάζεται εφησυχασμός, δεν επιτρέπεται παραβίαση των κανόνων γιατί θα επιστρέψουμε εκεί που ήμασταν"", συνέχισε ο κ. Σύψας μιλώντας στο ""Θέμα 104,6"", υπενθυμίζοντας ότι  κάτι παρόμοιο συνέβη στην Ιταλία ""και άνοιξαν οι πόρτες της κόλασης και δεν έχουν κλείσει ακόμα.  Έτσι απότομα θα γίνει. Εάν διασπείρουμε ανελέητα στην κοινότητα, αυτό θα γίνει"". Οι εικόνες που εξόργισαν τον υφυπουργό Πολιτικής Προστασίας, Νίκο Χαρδαλιά, και προειδοποίησε αυστηρά για τις υπαίθριες συγκντρώσεις και τα take away ποτά, ήρθαν από τον Βόλο. Το βράδυ της Δευτέρας, σύμφωνα με τα τοπικά Μέσα Ενημέρωσης, δεκάδες ήταν τα άτομα που συγκεντρώθηκαν έξω από μαγαζί για να πάρουν ένα ποτό, την πρώτη μέρα της άρσης των μέτρων για τον κορονοϊό. Κυρίως άτομα νεαρής ηλικίας έφτασαν στο σημείο μαζί με την παρέα τους για να απολαύσουν το ποτό τους. Μάλιστα, επενέβη η αστυνομία, με τους ενστόλους να κάνουν συστάσεις για την τήρηση μέτρων. Αναστάτωση προκλήθηκε το βράδυ της Τρίτης και  σε κεντρικούς πεζόδρομους της Λάρισας,  όταν καταστηματάρχες γνωστών καφέ-μπαρ που λειτουργούν στο πλαίσιο του take away και ιδιοκτήτης κάβας,  κατέληξαν στα κρατητήρια  της Αστυνομικής Διεύθυνσης, λόγω του απίστευτου συνωστισμού που καταγράφηκε στα καταστήματά τους. Σύμφωνα με πληροφορίες του  paidis.com , τουλάχιστον τρεις καταστηματάρχες σε κεντρικούς πεζοδρόμους της πόλης, παρά τις αυστηρές συστάσεις για την αποφυγή συνωστισμού, λειτουργώντας υπηρεσία take away συγκέντρωσαν δεκάδες Λαρισαίους, με τις Aρχές να προχωρούν σε συλλήψεις στο πλαίσιο της αυτόφωρης διαδικασίας. Παρόμοιες εικόνες είδαμε και στην Πάτρα, όπου πολλά άτομα παρέμεναν συγκεντρωμένα, στον προαύλιο χώρο -καφέ-μπαρ της Πάτρας, αφού είχαν πα΄ρει το ποτό τους στο χέρι. Σε κατάστημα της πλατείας Τριών Ναυάρχων, συνελήφθη ο υπεύθυνος και οδηγήθηκε στο αυτόφωρο. Καταγγελίες έγιναν όμως για καφέ στα Ψηλαλώνια αλλά και για καφέ επί της Πλατείας Ολγας στην αχαϊκή πρωτεύουσα. Μάλιστα, στην τελευταία περίπτωση πάνω από δέκα άτομα ήταν συγκεντρωμένα στον χώρο και έπιναν το ποτό τους σε πλαστικό ποτήρι!   ",https://www.thetoc.gr/koinwnia/article/entasi-stin-agia-paraskeui-peripou-150-atoma-stin-plateia-agiou-ioanni/
Society,www.reader.gr,Ο Χρήστος Λούλης για το σποτ που θεωρήθηκε «σεξιστικό» και αποσύρθηκε: Το θεωρώ χαζομάρα! (vid),"Κυρ, 10/05/2020 - 18:54",reader.gr,"«Χαζομάρα» χαρακτήρισε το όλο θέμα που δημιουργήθηκε γύρω από το σποτ της Πολιτικής Προστασίας, ο πρωταγωνιστής του ηθοποιός, Χρήστος Λούλης.",https://www.reader.gr/news/koinonia/329062/o-hristos-loylis-gia-spot-poy-theorithike-sexistiko-kai-aposyrthike-theoro
Society,www.reader.gr,Συμμορία έκλεβε αυτοκίνητα από τα βόρεια προάστια – Είχαν «αδυναμία» σε συγκεκριμένη μάρκα,"Σάβ, 09/05/2020 - 20:00",ΚΩΣΤΑΣ ΠΑΠΑΔΟΠΟΥΛΟΣ,"Τέλος στη δράση συμμορίας που έκλεβε Ι.Χ. αυτοκίνητα, συγκεκριμένης μάρκας, έδωσαν αστυνομικοί του Τμήματος Ασφαλείας Αμαρουσίου μετά από επιχείρηση στις περιοχές των Αχαρνών, Άνω Λιοσίων και Καλλιθέας, με τη συνδρομή συναδέλφων τους από τα Τ.Α. Κηφισιάς και Θηβών, της ΟΠΚΕ και αστυνομικών σκύλων Κ-9.",https://www.reader.gr/news/koinonia/329003/symmoria-ekleve-aytokinita-apo-ta-voreia-proastia-eihan-adynamia-se
Society,www.periodista.gr,Επιβεβαιώθηκε το όγδοο κρούσμα κορωνοϊού στην Ελλάδα,"Τετάρτη, 04 Μάρτιος 2020",peridista.gr,"Επιβεβαιώθηκε το όγδοο κρούσμα κορωνοϊού SARS-CoV-2 στη χώρα μας. Πρόκειται για Έλληνα, στενή επαφή του πέμπτου επιβεβαιωμένου κρούσματος, ο οποίος παραμένει σε απομόνωση στο νοσοκομείο ΑΧΕΠΑ της Θεσσαλονίκης. Το περιστατικό διεγνώσθη στο Εργαστήριο Μικροβιολογίας της Ιατρικής Σχολής του ΑΠΘ. Το Υπουργείο Υγείας είχε ανακοινώσει τρία νέα κρούσματα το περασμένο Σάββατο. Εκτός από την 38χρονη στη Θεσσαλονίκη, το παιδί της και άλλες δύο γυναίκες στην Αθήνα, ανακοινώθηκαν το Σάββατο από τις αρμόδιες υπηρεσίες του Υπουργείου Υγείας ακόμα τρία επιβεβαιωμένα κρούσματα κορωνοϊού. Πρόκειται για μία Ελληνίδα και δύο Έλληνες.",http://www.periodista.gr/koinwnia/article/112280/epibebaiothike-to-ogdoo-krousma-koronoiou-stin-ellada
Society,www.reader.gr,Ανοιχτό το ενδεχόμενο να μην ανοίξουν ούτε τον Ιούνιο τα γυμναστήρια ,"Κυρ, 10/05/2020 - 09:42",reader.gr,Χαμένη ενδέχεται να είναι η φετινή χρονιά για τους ιδιοκτήτες γυμναστηρίων λόγω της παράτασης του λουκέτου και τον Ιούνιο.,https://www.reader.gr/news/koinonia/329026/anoihto-endehomeno-na-min-anoixoyn-oyte-ton-ioynio-ta-gymnastiria
Society,www.thetoc.gr,Κορονοϊός: Αυτή είναι η κατάσταση στα νοσοκομεία της Ηπείρου - Τα κρούσματα,20 Μαρ. 20,THETOC TEAM,"Σε αναλυτική ενημέρωση για την εξάπλωση του κορονοϊού στην Ηπειρο προχώρησε σήμερα, Παρασκευή, η Περιφέρεια. Η εικόνα ως προς τα κρούσματα και τα ύποπτα κρούσματα για κορονοϊό στην Ήπειρο μέχρι σήμερα το μεσημέρι στα νοσοκομεία της Ηπείρου έχει ως εξής: 1. ΠΑΝΕΠΙΣΤΗΜΙΑΚΟ ΓΕΝΙΚΟ ΝΟΣΟΚΟΜΕΙΟ ΙΩΑΝΝΙΝΩΝ : 2. ΓΕΝΙΚΟ ΝΟΣΟΚΟΜΕΙΟ ΙΩΑΝΝΙΝΩΝ ""ΧΑΤΖΗΚΩΣΤΑ"" 3. ΓΕΝΙΚΟ ΝΟΣΟΚΟΜΕΙΟ ΑΡΤΑΣ 4. ΓΕΝΙΚΟ ΝΟΣΟΚΟΜΕΙΟ ΠΡΕΒΕΖΑΣ Έχουν ληφθεί δείγματα από δύο ύποπτα περιστατικά τα οποία νοσηλεύονται σε απομονωμένους θαλάμους. Το ένα είναι αρνητικό και αναμένεται απάντηση για το δεύτερο . 5. ΓΕΝΙΚΟ ΝΟΣΟΚΟΜΕΙΟ ΦΙΛΙΑΤΩΝ Αναμένονται οι απαντήσεις από τα τρία δείγματα τα οποία έχουν σταλεί για εξέταση τις προηγούμενες ημέρες",https://www.thetoc.gr/koinwnia/article/koronoios-auti-einai-i-katastasi-sta-nosokomeia-tis-ipeirou---ta-krousmata/
Society,www.thetoc.gr,"Επιστροφή με θερμομέτρηση και αντισηπτικά στα σχολεία: ""Εξίσωση"" των απουσιών και μαθήματα σε δύο φάσεις [εικόνες]",,THETOC TEAM,"Με θερμομέτρηση στην είσοδο, ειδική διάταξη των θρανίων μέσα στις αίθουσες, κανόνες στα διαλείμματα και στην υγιεινή, άρχισαν σήμερα τα μαθήματα για τους μαθητές της Γ' Λυκείου.  Οι καθηγητές έδωσαν συγκεκριμένες οδηγίες και κατευθύνσεις στα παιδιά. Σύμφωνα με την υπουργό Παιδείας, Νίκη Κεραμέως, το 66% των τμημάτων της Γ' λυκείου των ΓΕΛ θα κάνουν καθημερινά μάθημα και όχι εκ περιτροπής, διότι τα τμήματα αυτά έχουν κάτω από 15 μαθητές. Το αντίστοιχο ποσοστό των τμημάτων της Γ' λυκείου των ΕΠΑΛ είναι 74%. Οι μαθητές  προσέρχονται στις τάξεις  εκ περιτροπής:  οι μισοί Δευτέρα-Τετάρτη-Παρασκευή και οι άλλοι μισοί Τρίτη-Πέμπτη  ώστε να σχηματισθούν μικρότερα τμήματα, το πολύ 15 ατόμων και να τηρούνται οι απαιτούμενες αποστάσεις ασφαλείας. Τα τμήματα με έως 15 μαθητές θα κάνουν μαθήματα καθημερινά, ενώ ένα ποσοστό θα κάνει μάθημα από το σπίτι - για λόγους ασφαλείας - με μεθόδους σύγχρονης ή ασύγχρονης εκπαίδευσης. ""Τηρούνται όλα τα μέτρα προστασίας, οι αίθουσες είναι καθαρές, έχουν συνεργαστεί όλοι. Όλοι έχουν συμβάλει στη σταδιακής επαναλειτουργίας σχολείων"", ανέφερε η υπουργός Παιδείας και Θρησκευμάτων Νίκη Κεραμέως, κατά την επίσκεψή της στο 46ο Γενικό Λύκειο Αθηνών.    ""Πάμε βήμα-βήμα, προσεκτικά και εδώ είμαστε να εξετάζουμε διαρκώς τα δεδομένα για να δούμε πώς θα πάει η συνολικότερη αποκλιμάκωση των μέτρων"", τόνισε η κ. Κεραμέως. Η υπουργός, συνομίλησε με μαθητές του σχολείου για τις ανησυχίες τους και τους καθησύχασε ότι όλα θα πάνε καλά και ότι η ύλη των εξετάσεων θα είναι όσα διδάχθηκαν στην τάξη. Σημειώνεται ότι κανένα σχολείο δεν είχε λάβει ως την Παρασκευή το μεσημέρι συγκεκριμένες έντυπες οδηγίες για το πώς θα διαχωρίζονται εκείνοι που δεν θέλουν να επιστρέψουν στα σχολεία τους και πώς  δεν θα προσμετρούνται οι απουσίες τους . Το υπουργείο Παιδείας ζήτησε από τους διευθυντές να καταχωρίζουν τις απουσίες όλων των μαθητών στο τέλος κάθε ημέρας  ενώ έστειλε εγκύκλιο στα σχολεία στην οποία ορίζει ότι πρέπει να τηρηθεί αυστηρά τις επόμενες ημέρες το 7ωρο μάθημα. Εν τω μεταξύ ""τρέχει"" η προθεσμία κατάθεσης των Αιτήσεων – Δηλώσεων στις πανελλαδικές εξετάσεις την οποία οι τελειόφοιτοι του Λυκείου πρέπει να πάνε υποχρεωτικά στα σχολεία τους για να τις υπογράψουν ως τις 15 του μήνα.  Οι βαθμοί των μαθητών θα σταλούν ηλεκτρονικά στους γονείς καθώς το υπουργείο Παιδείας δημιούργησε στο myschool λειτουργικότητα που επιτρέπει τη δημιουργία ενός αρχείου excel με όλα τα στοιχεία που χρειάζονται οι εκπαιδευτικοί για την δημιουργία ηλεκτρονικού μηνύματος (e-mail), χωρίς την ανάγκη φυσικής παρουσίας τους στις σχολικές μονάδες. Ορισμένοι μαθητές προσήλθαν στο σχολείο με μάσκες, οι οποίες ωστόσο δεν είναι υποχρεωτικές. Τα κυλικεία στα σχολεία θα παραμείνουν κλειστά σύμφωνα με απόφαση της κυβέρνησης. Επίσης έχουν προγραμματιστεί απολυμάνσεις και καθαρισμοί στην διάρκεια που θα λειτουργούν τα σχολεία.   Τηρώντας αποστάσεις ασφαλείας, οι μαθητές έμπαιναν ένας  - ένας στα σχολεία, πριν την έναρξη των μαθημάτων. Οι αίθουσες υποδέχθηκαν τους μαθητές με αντισηπτικά στην έδρα και ειδική διάταξη των θρανίων. Πλέον θα βρίσκονται  δεκαπέντε μαθητές ανά αίθουσα , με ανοικτά παράθυρα.  Η απόσταση μεταξύ μαθητών, καθισμένων στα θρανία, θα πρέπει να είναι  1,5 μέτρο  .  Στη φωτογραφία φαίνεται ο σχεδιασμός του συγκεκριμένου σχολείου για τον τρόπο που θα κάθονται οι μαθητές στα θρανία:  Ένας ανά θρανίο και εναλλάξ , στη δεξιά και αριστερή πλερά του θρανίου, όχι ο ένας πίσω από τον άλλον. Τα θρανία θα έχουν κοινό προσανατολισμό, ώστε να μειώνεται κατά το μέγιστο δυνατό η έκθεση των μαθητών σε σταγονίδια από βήχα ή φτέρνισμα, ιδιαίτερα σε αίθουσες με περιορισμένο χώρο.  Ο εξαερισμός των τάξεων θα γίνεται φυσικά και προβλέπεται καθαρισμός τους  δύο φορές την ημέρα.  Αναλυτικά θα πρέπει να γίνονται τα εξής:    ",https://www.thetoc.gr/koinwnia/article/epistrofi-me-thermometrisi-kai-antisiptika-sta-sxoleia-exisosi-ton-apousion-kai-mathimata-se-duo-faseis-eikones/
Society,www.thetoc.gr,Η ΕΛΑΣ για τα επεισόδια στην Κυψέλη: Στημένα από αναρχικούς μετά από τηλεφώνημα-παγίδα,,THETOC TEAM,"Εξηγήσεις σχετικά με την αστυνομική επέμβαση το Σάββατο βράδυ στην πλατεία Αγ.Γεωργίου στην Κυψέλη έδωσε το υπουργείο Προστασίας του Πολίτη, διευκρινίζοντας πως συνέλαβε σήμερα Κυριακή  52χρονο πολίτη, με την κατηγορία ότι έκανε τηλεφώνημα-""παγίδα"" στην ΕΛ.ΑΣ. Ο 52χρονος φέρεται να κάλεσε τα ξημερώματα του Σαββάτου στην Άμεση Δράση και να δήλωσε ότι έπεσε θύμα ληστείας από κακοποιούς που τον μαχαίρωσαν στην πλατεία Αγίου Γεωργίου. Στόχος του, σύμφωνα με την Αστυνομία, ήταν να φτάσουν στο σημείο αστυνομικές δυνάμεις και να δεχτούν οργανωμένη επίθεση με πέτρες, ξύλα και μπουκάλια. Τελικά το τηλεφώνημα αποδείχτηκε, σύμφωνα με την Αστυνομία, ψευδές, με αποτέλεσμα οι αστυνομικοί που έφτασαν για να ελέγξουν την καταγγελία να δεχτούν επίθεση. Το υπουργείο Προστασίας του Πολίτη εξέδωσε ανακοίνωση, ύστερα από τις επικρίσεις για αστυνομική βία στην πλατεία Αγίου Γεωργίου. Όπως αναφέρει στην ανακοίνωσή του, η αστυνομία επενέβη ξημερώματα Σαββάτου, στην πλατεία Αγίου Γεωργίου, γιατί εκλήθη τηλεφωνικά από ιδιώτη που επικαλέσθηκε κίνδυνο ζωής. Η αστυνομία δεν επενέβη, λόγω της συγκέντρωσης περίπου 200 ατόμων. Δεν επενέβη, βάσει σχεδίου, για να ""διαλύσει"" την συγκέντρωση, εφαρμόζοντας τα μέτρα αποφυγής συνωστισμού για τον περιορισμό διάδοσης του κορονοϊού. Πιο συγκεκριμένα: Στις 00:30 του Σαββάτου 9ης Μαΐου, ιδιώτης κάλεσε την Άμεση Δράση, δήλωσε ότι βρισκόταν στην πλατεία, ήταν τραυματισμένος στο πόδι, είχε μαχαιρωθεί, τον είχαν ληστέψει και ζητούσε επειγόντως βοήθεια. Αν και ήταν πιθανό το ενδεχόμενο παγίδας, αν και σε έντυπα και ιστοσελίδες του αναρχικού χώρου είχαν υπάρξει ""καλέσματα"" για την συγκεκριμένη συγκέντρωση, ομάδα αστυνομικών κινήθηκε επειγόντως προς το σημείο και ο επικεφαλής συνομίλησε εκ νέου τηλεφωνικά με τον ιδιώτη. Αυτός επιβεβαίωσε ότι είναι τραυματισμένος, δεν μπορεί να κινηθεί ώστε να βγει από την πλατεία, όπως του ζητήθηκε, είπε ότι βλέπει τους δράστες εκεί κοντά ανάμεσα στο πλήθος και έδωσε ως στίγμα την συμβολή των οδών Επτανήσου και Ιθάκης στην πλατεία. Οι αστυνομικές δυνάμεις δέχθηκαν επίθεση μόλις εισήλθαν στην πλατεία με μπουκάλια, ξύλα, πέτρες κλπ. Ο ιδιώτης δεν απαντούσε πλέον στις επανειλημμένες κλήσεις των αστυνομικών. Έτσι άρχισαν τα επεισόδια. Ο άνδρας που με την ψευδή έκκληση προκάλεσε τα γεγονότα, ηλικίας 52 ετών, συνελήφθη σήμερα και με τη σχηματιζόμενη εις βάρος του δικογραφία, θα παραπεμφθεί αύριο στον εισαγγελέα.",https://www.thetoc.gr/koinwnia/article/kupseli-sullipsi-52xronou-gia-tilefonima---pagida-stin-elas/
Society,www.periodista.gr,Επιβεβαιώθηκε και ένατο κρούσμα κορωνοϊού στην Ελλάδα - Σε απομόνωση στην Πάτρα,"Τετάρτη, 04 Μάρτιος 2020",peridista.gr,"Επιβεβαιώθηκε και ένατο κρούσμα κορωνοϊού στη χώρα μας. Πρόκειται για Έλληνα, ταξιδιώτη από το Ισραήλ και την Αίγυπτο, ο οποίος νοσηλεύεται σε απομόνωση σε νοσοκομείο αναφοράς της Πάτρας. Αυτή τη στιγμή γίνεται ιχνηλάτηση των επαφών του. Το περιστατικό διεγνώσθη στο Ελληνικό Ινστιτούτο Παστέρ.",http://www.periodista.gr/koinwnia/article/112287/epibebaiothike-kai-enato-krousma-koronoiou-stin-ellada-se-apomonosi-stin-patra
Society,www.thetoc.gr,Παιδίατρος Ανδρέου: Τι πρέπει να προσέχουν οι μαθητές επιστρέφοντας στο σχολείο,,THETOC TEAM,"""Έπρεπε να γίνει"" δήλωσε μιλώντας στον ΣΚΑΙ ο Μάριος Ανδρέου, Παιδίατρος και Διευθυντής Κέντρου Παιδιατρικής Μέριμνας, αναφορικά με το άνοιγμα των σχολείων σήμερα. Ο κ. Ανδρέου τόνισε πως η τήρηση του ΧΑΜ, στο σχολικό περιβάλλον, και όχι μόνο, θα εξασφαλίσει την αποφυγή του ενδεχόμενου πολλαπλασιασμού των κρουσμάτων, δήλωσε εντούτοις επιφυλακτικός ως προς το αν αυτό θα τηρηθεί στην πράξη. Ο παιδίατρος, εξέφρασε την ανησυχία του αλλά σε κάθε περίπτωση τόνισε πως έτσι μπαίνουμε σε μια μορφή κανονικότητας. Δήλωσε υπέρμαχος της μάσκας και τόνισε πως τόσο τα παιδιά όσο και η κοινωνία γενικότερα θα πρέπει να συμμορφωθεί ως προς τα μέτρα προστασίας από τον κορονοιό. Πρόσθεσε τέλος πως ξεκινώντας από σήμερα με την επιστροφή της Γ' Λυκείου και σταδιακά με την επιστροφή των υπόλοιπων μαθητών θα είμαστε σε θέση να βεβαιωθούμε ως κοινωνία και να είμαστε προετοιμασμένοι για τον Σεπτέμβρη. ",https://www.thetoc.gr/koinwnia/article/paidiatros-andreou-ti-prepei-na-prosexoun-oi-mathites-epistrefontas-sto-sxoleio/
Society,tovima.gr,Με μάσκα και ειδικό έντυπο οι επιβάτες στα πλοία -Ποιοι μπορούν να πάνε στα νησιά από αύριο," 10.05.2020, 23:48",tovima.gr,"Γεγονός θα αποτελεί από τη Δευτέρα, το ταξίδι από την ηπειρωτική χώρα προς τα νησιά και ανάμεσα σε αυτά, αλλά όχι για όλους – τουλάχιστον ακόμη. Μέχρι πρότινος, επιτρέπονταν μόνο οι μετακινήσεις όσων είχαν δηλωμένο ως μόνιμο τόπο κατοικίας κάποιο νησί. Από αύριο Δευτέρα όμως το πλοίο θα σαλπάρει, και θα μπορούν να επιβιβαστούν σε αυτό εκτός από τους μόνιμους κατοίκους, οι ιδιοκτήτες και οι εργαζόμενοι σε επιχειρήσεις που επαναλειτουργούν. Σύμφωνα με το υπουργείο Ναυτιλίας οι ανωτέρω μετακινήσεις επιτρέπονται, εφόσον πρόκειται για αυτοαπασχολούμενους με έγγραφη δήλωση των ιδίων και εφόσον πρόκειται για εργαζόμενους με έγγραφη βεβαίωση του εργοδότη. Επομένως, αυτομάτως εξαιρούνται όσοι εργάζονται σε τουριστικά καταλύματα, ξενοδοχεία, καθώς και σε καταστήματα εστίασης. Οι δικαιούχοι θα πρέπει να φέρουν τις εξής βεβαιώσεις – δηλώσεις: Τα παραπάνω έγγραφα αποτελούν απαραίτητη προϋπόθεση έκδοσης του εισιτηρίου και επιβίβασης στο πλοίο. Σε τρεις φάσεις η απελευθέρωση των μετακινήσεων Όσον αφορά τις μετακινήσεις υπάρχει πρόταση για απελευθέρωση των ακτοπλοϊκών δρομολογίων σε Κρήτη, Κέρκυρα και Ρόδο από τις 18 Μαΐου. Η τελική απόφαση θα ληφθεί στο τέλος της εβδομάδας. Τα συγκεκριμένα νησιά έχουν ανθεκτικές υγειονομικές δομές, ενώ θα αρθεί και ο περιορισμός στις αεροπορικές μετακινήσεις Προβλέπεται γενική απελευθέρωση των ακτοπλοϊκών μετακινήσεων προοδευτικά από 1ης Ιουνίου και πάντα με σεβασμό στα υγειονομικά πρωτόκολλα για να αντέξουν οι υγειονομικές δομές των νησιών. «Η μετάβαση στα νησιά είναι σταδιακή, καλά μελετημένη και με επιστημονικά κριτήρια» ανέφερε μεταξύ άλλων, ο υπουργός Ναυτιλίας, Γιάννης Πλακιωτάκης, αναλύοντας τους βασικούς άξονες του σχεδίου για την ακτοπλοΐα μετά τη σταδιακή άρση των μέτρων. «Τα μέτρα τα οποία πήραμε το προηγούμενο χρονικό διάστημα ήταν καθοριστικά διότι καταφέραμε και περιορίσαμε στον ελάχιστο δυνατό βαθμό τα κρούσματα κοροναϊού στα νησιά. Πολλά νησιά αυτή τη στιγμή δεν έχουν κανένα απολύτως» είπε ο κ. Πλακιωτάκης, μιλώντας στον ΣΚΑΙ. Με τους… μισούς επιβάτες θα ταξιδεύουν τα πλοία Ακόμα, ο κ. Πλακιωτάκης εξήγησε ότι τα πλοία θα ταξιδεύουν με πληρότητα 50%, ενώ για τα πλοία με καμπίνες το ποσοστό αυτό θα φτάνει έως 55%. «Ένα πλοίο θα μπορεί να μεταφέρει το 50% του πρωτοκόλλου του πλοίου, εάν έχει καμπίνες πάμε στο 55%. Ανά καμπίνα θα έχουμε έναν επιβάτη εκτός και αν πρόκειται για οικογένεια» ανέφερε, ενώ σημείωσε ότι η διάθεση των καμπινών των πλοίων θα γίνεται μόνο από το αφετήριο λιμάνι και όχι από τους ενδιάμεσους σταθμούς. Δηλαδή, όπως εξήγησε, ένα πλοίο, με δρομολόγιο από τον Πειραιά στη Ρόδο, και με επιβάτη που έχει προορισμό το ενδιάμεσο λιμάνι πχ της Πάτμου, η καμπίνα που χρησιμοποίησε δεν θα διατίθεται για το υπόλοιπο σκέλος του ταξιδιού. Υποχρεωτική η χρήση μάσκας Σημειώνεται ότι έχει ήδη γίνει γνωστό ότι στα καθίσματα αεροπορικού τύπου θα υπάρχει μια κενή θέση ανάμεσα στους επιβάτες ενώ θα υπάρχει και ειδική σήμανση για το πού θα πρέπει να κάθονται. Επίσης, σύμφωνα με τον έως τώρα σχεδιασμό, οι πόρτες και τα παράθυρα θα πρέπει να ανοίγονται περισσότερο χρόνο από τον συνηθισμένο, ενώ όσον αφορά στον μηχανικό αερισμό σε περίπτωση διακοπτόμενης λειτουργίας του πλοίου θα πρέπει το σύστημα αερισμού να μην σταματάει καθόλου. Ο υπουργός Ναυτιλίας τόνισε επίσης ότι στα πλοία η χρήση της μάσκας θα είναι υποχρεωτική.",https://www.tovima.gr/2020/05/10/society/me-maska-kai-eidiko-entypo-oi-epivates-sta-ploia-poioi-mporoun-na-pane-sta-nisia-apo-ayrio/
Society,www.thetoc.gr,Γέμισαν από κόσμο οι πλατείες της Αθήνας - Ανησυχία ενόψει Σαββατοκύριακου [Εικόνες + Βίντεο],,THETOC TEAM,"Ο καιρός είναι καλοκαιρινός αυτές τις μέρες στη χώρα, με τη θερμοκρασία να ανεβαίνει κι άλλο μέσα στο Σαββατοκύριακο.  Κάτι που λειτουργεί ανασταλτικά στην προσπάθεια  να μη δημιουργείται συνωστισμός σε πλατείες και κοινόχρηστους χώρους. Και την Παρασκευή, οι πλατείες και οι ανοιχτοί χώροι της Αθήνας γέμισαν από κόσμο που απόλαυσε τη βόλτα του με παρέα, ένεκα της καλοκαιρίας. Στη Νέα Σμύρνη, το Μπουρνάζι, τον Λυκαβηττό και την Ηλιούπολη πολλοί ήταν αυτοί που περπάτησαν και έκατσαν στα παγκάκια, χωρίς να τηρούνται πάντα οι αποστάσεις και τα μέτρα προστασίας από τον κορονοϊό. Κοσμοσυρροή παρατηρήθηκε και στην πλατεία στη Νέα Παραλία Θεσσαλονίκης, που γέμισε με κόσμο και ποδήλατα.  Στις Αρχές, οι οποίες κρατούν διακριτική στάση, επικρατεί ανησυχία ενόψει του Σαββατοκύριακου, που η θερμοκρασία θα ανέβει κι άλλο και θα... καλεί τους Αθηναίους να βγουν από τα σπίτια τους και να μαζεύονται σε ανοιχτούς χώρους.  ""Η Ελληνική Αστυνομία θα είναι κοντά στους πολίτες και πάλι, όπως ήταν αυτούς τους δυο μήνες, με σεβασμό στην προσωπικότητα και την αξιοπρέπεια του καθενός, με φιλική διάθεση, με συμβουλές, έτσι ώστε όλοι μαζί να περάσουμε και το δεύτερο βήμα, μέχρις ότου τελικώς να μπορέσουμε να εξαφανίσουμε αυτόν τον αόρατο εχθρό του κορονοϊού"". Αυτό δήλωσε σήμερα ο υπουργός Προστασίας του Πολίτη, Μιχάλης Χρυσοχοίδης, απαντώντας σε ερώτηση δημοσιογράφου για την  παρουσία της Αστυνομίας στην πλατεία της Αγίας Παρασκευής και σε άλλες πλατείες  όπου συγκεντρώνονται νέοι. ""Οι Έλληνες ήταν αξιοθαύμαστοι, επέδειξαν απόλυτη υπακοή και σεβασμό στις επιταγές των ειδικών και στις συμβουλές τους, προκειμένου να παραμείνουν στο σπίτι, και τελικώς νικήσαμε, στην πρώτη μάχη που δώσαμε, μένοντας στο σπίτι, την επιδημία"", είπε ο υπουργός, ο οποίος βρέθηκε σήμερα στη Θεσσαλονίκη για τα εγκαίνια του Ενιαίου Συντονιστικού Κέντρου της ΕΛ.ΑΣ και του Δήμου Θεσσαλονίκης και την υπογραφή μνημονίου συνεργασίας. ""Το δεύτερο βήμα"", συνέχισε, ""είναι  να μείνουμε ασφαλείς κυκλοφορώντας έξω.  Το δικαίωμα του καθενός να κυκλοφορεί είναι συνταγματικό, είναι δεδομένο, είναι ατομικό και ανθρώπινο δικαίωμα. Νομίζω ότι δεν υπάρχουν ιδιαίτερα προβλήματα, νομίζω ότι όλοι μας μέρα με τη μέρα αντιλαμβανόμαστε, με βάση τις συμβουλές των ειδικών, τους κινδύνους που περιλαμβάνει η έλλειψη απόστασης μεταξύ μας και πιστεύω- είμαι βέβαιος γι' αυτό- και αυτό θα κάνει και η Ελληνική Αστυνομία"". ""Θα είμαστε, λοιπόν, κοντά στους πολίτες, μαζί με τους πολίτες και όλοι μαζί θα ξεπεράσουμε και αυτή τη δοκιμασία. Θα βγούμε νικητές από την κρίση της πανδημίας και την οικονομική που έρχεται και να είστε βέβαιοι ότι ανατέλλει το 2021 ένας καινούργιος χρόνος με τους Έλληνες να είναι αισιόδοξοι και κάθε μέρα όλο και περισσότερο πιο δραστήριο και ενεργοί"", υπογράμμισε ο κ. Χρυσοχοίδης. Ρόλο ""πυροσβεστικό"" και όχι κατασταλτικό, καλούνται να παίξουν οι αστυνομικές δυνάμεις, απέναντι στους νεαρούς πού παρατηρήθηκε να συγκεντρώνονται στις πλατείες μετά τη μερική άρση των περιοριστικών μέτρων για τον κορονοϊό, σύμφωνα με  διαταγή του Αρχηγού της ΕΛ.ΑΣ Μιχάλη Καραμαλάκη, που εστάλη το βράδυ της Πέμπτης προς όλες τις αστυνομικές υπηρεσίες,  μετά τα όσα συνέβησαν στην πλατεία Αγίας Παρασκευής. Στη διαταγή, αφού αναφέρεται αναλυτικά στον επαγγελματισμό την αποφασιστικότητα και την υπευθυνότητα, καθώς και στο πνεύμα συμπαράστασης και συνεργασίας με τους πολίτες, που έδειξε η αστυνομία κατά τη διάρκεια της καραντίνας, επισημαίνεται ότι είναι κρίσιμο και αναγκαίο να επιδείξει την ίδια στάση κατανόηση, συμπάθεια και εμπιστοσύνη προς κάθε πρόσωπο, στη φάση της αποκλιμάκωσης των μέτρων. Σημειώνεται πως -σύμφωνα με  σημερινό ρεπορτάζ του TheTOC - η ΕΛΑΣ θα επιχειρήσει να περιορίσει τον κόσμο στις πλατείες,  όχι με καταστολή αλλά με την πειθώ με στόχο να επέλθει η αριθμητική και κυρίως η ψυχολογική ""αποσυμπίεση"" των συγκεκριμένων χώρων  υπεράριθμης συγκέντρωσης πολιτών. Η απομάκρυνση πλήθους από μία πλατεία, και μάλιστα πλήθους που προέρχεται από πολυήμερο εγκλεισμό, χωρίς πολλές επιλογές αποφόρτισης, είναι ένα εξαιρετικά δύσκολο εγχείρημα, που ενδεχομένως εγείρει κινδύνους για την δημιουργία αχρείαστων εστιών έντασης με ανεξέλεγκτες συνέπειες. Το σχέδιο… αποσυμπίεσης λοιπόν, περιλαμβάνει τη χρησιμοποίηση  ""ειρηνοποιών"" αστυνομικών,  εκείνων που έχουν εκπαιδευτεί στη διαπραγμάτευση και διαχείριση πλήθους.  ",https://www.thetoc.gr/koinwnia/article/gemisan-apo-kosmo-oi-plateies-tis-athinas---anisuxia-enopsei-sabbatokuriakou-eikones-binteo/
Society,www.thetoc.gr,Αγία Παρασκευή: Μοτοπορεία αντιεξουσιαστών στην πλατεία Αγίου Ιωάννου [Βίντεο],,THETOC TEAM,"Μοτοπορεία πραγματοποίησαν μέλη του αντιεξουσιαστικού χώρου στην  Αγία Παρασκευή , αλλά και σε άλλες περιοχές, με αφορμή το κλείσιμο της πλατείας Αγίου Ιωάννου. Όπως μεταδόθηκε στο κεντρικό δελτίο ειδήσεων του Open, η μοτοπορεία ξεκίνησε λίγο μετά τις 7 το απόγευμα της Παρασκευής και πέρασε τόσο από το Χολαργό όσο και από το Χαλάνδρι. Στη συνέχεια κατευθύνθηκε ξανά στην ""κάτω πλατεία"" της Αγίας Παρασκευής. Εκεί έστησαν και μικροφωνική. Στο Χαλάνδρι είχαν συγκεντρωθεί ισχυρές αστυνομικές δυνάμεις και έτσι δεν υπήρξε κάποια ένταση. Για επανάληψη μιας κατάστασης που υπήρχε και πριν την καθολική απαγόρευση εξαιτίας του κορονοϊού και όχι μια αυθόρμητη προσπάθεια κάποιων να βγουν έξω μίλησε σήμερα στον ΣΚΑΪ ο κυβερνητικός εκπρόσωπος Στέλιος Πέτσας αναφερόμενος στις  εικόνες συγχρωτισμού στην πλατεία Αγίου Ιωάννου στην Αγία Παρασκευή.  Πρόσθεσε πως γι'αυτόν τον λόγο και ο δήμαρχος πήρε την πρωτοβουλία να κλείσει η πλατεία και ζήτησε παράλληλα και τη συνδρομή της Πολιτείας. Για τον συνωστισμό στην πλατεία Βαρνάβα στο Παγκράτι, ανέφερε ότι  η κυβέρνηση συνεχίζει με τη λογική της πειθούς και αν χρειαστεί να παρέμβει, θα παρέμβει τοπικά.  Σε ότι αφορά τις συγκεντρώσεις διαμαρτυρίας όπως αυτή του ΣΥΡΙΖΑ για το περιβαλλοντικό νομοσχέδιο, αλλά και τη  χθεσινή έξω από την Βουλή από εργαζομένους στις Τέχνες,  την ώρα που η κ Μενδώνη έκανε ανακοινώσεις για τον πολιτισμό, ο κ Πέτσας τόνισε ότι  είναι άλλο πράγμα η πολιτική διαμαρτυρία και άλλο η κοινωνική συνάθροιση.  Εξήγησε ότι η πολιτική διαμαρτυρία δεν μπορεί να τιμωρηθεί,είναι συνταγματικά κατοχυρωμένο και δεν μπορούμε να το κάνουμε, αλλά ζητάμε να τηρούνται τα μέτρα προστασίας όπως τα τηρούν όλοι οι Έλληνες. Παράλληλα άφησε ανοιχτό το ενδεχόμενο να δοθεί  παράταση και μετά  τις 15 Μαΐου στη διάθεση πετρελαίου θέρμανσης  στους καταναλωτές.            ",https://www.thetoc.gr/koinwnia/article/agia-paraskeui-motoporeia-antiexousiaston-stin-plateia-agiou-ioannou-binteo/
Society,www.thetoc.gr,"Δολοφονία μέλους του Ρουβίκωνα- ""Επεσε πάνω στο μαχαίρι"" λέει η σύντροφός του στην απολογία της",,ΠΑΝΑΓΙΩΤΗς ΣΠΥΡΟΠΟΥΛΟς,"""Πήγε να μου πάρει το μαχαίρι, έχασε την ισορροπία του και έπεσε πάνω σε αυτό. Περιποιήθηκα το τραύμα του αλλά το απόγευμα έφτυνε αίμα. Φώναξα ασθενοφόρο και τον μετέφερε στον Ευαγγελισμό"" υποστήριξε στους αστυνομικούς του Τμήματος Δίωξης Εγκλημάτων κατά Ζωής, η σύντροφος του 39χρονου γνωστού μέλους της αναρχικής συλλογικότητας Ρουβίκωνας, η οποία κατηγορείται για την ανθρωποκτονία του. Το περιστατικό εξελίχθηκε τα ξημερώματα της Πρωτομαγιάς, στο σπίτι που έμενε το ζευγάρι στην Καισαριανή. Λίγο μετά τις 02:00 συγγενικό πρόσωπο της γυναίκας, έκανε λόγο για επεισόδιο ενδοοικογενειακής βίας, υποστηρίζοντας ότι ο 39χρονος είχε επιτεθεί εναντίον της, την είχε ξυλοκοπήσει και μαχαιρώσει στον δεξί μηρό. Η 39χρονη φέρεται να είπε στους αστυνομικούς πως μετά τον τραυματισμό της, ψ έκασε με σπρέι πιπεριού στο πρόσωπο τον σύντροφό της  και του απέσπασε το μαχαίρι. Εκείνος σηκώθηκε, σύμφωνα με τους ισχυρισμούς της, και στην προσπάθειά του να το ανακτήσει και πάλι, έχασε την ισορροπία του και έπεσε πάνω στο μαχαίρι που κρατούσε η ίδια. Στη συνέχεια, περιποιήθηκε το τραύμα του, ωστόσο το απόγευμα τις ίδια μέρας, ο 39χρονος δεν αισθανόταν καλά, πονούσε το στομάχι του και είχε αιμοπτύσεις. Η σύντροφός του κάλεσε ασθενοφόρο, μεταφέρθηκε στο νοσοκομείο Ευαγγελισμός όπου λίγη ώρα αργότερα εξέπνευσε, εξαιτίας  κακώσεων θώρακος-κοιλίας που προκλήθηκαν από νύσσον και τέμνον όργανο, δηλαδή μαχαίρι .   Τα στελέχη του αρμόδιου τμήματος της Διεύθυνσης Ασφάλειας Αττικής εντόπισαν ίχνη αίματος, το πάτωμα του σαλονιού, στο μπάνιο και σε μία πετσέτα. Επίσης, βρέθηκαν και κατασχέθηκαν 10 μαχαίρια, σπρέι πιπεριού, σπρέι άγνωστης χημικής ουσίας καθώς και ποσότητα κάνναβης. Το θύμα είχε κατηγορηθεί στο παρελθόν για απείθεια, παράνομη βία, διακεκριμένες περιπτώσεις φθοράς, ασφάλειας συγκοινωνιών, ναρκωτικά. Η συλληφθείσα οδηγήθηκε στον κ. Εισαγγελέα Πλημμελειοδικών Αθηνών, ο οποίος την παρέπεμψε για διενέργεια κύριας ανάκρισης. Άλλα στελέχη του Ρουβίκωνα είχαν αναρτήσει κείμενο για τον θάνατο του 39χρονου στο οποίο ανέφεραν μεταξύ άλλων: ""Ο Λεωνίδας συμμετείχε στον Ρουβίκωνα, στο Κ* Βοξ, στο Δίστομο. Ήταν και μέλος της αντιφασιστικής ορίτζιναλ.  Συμμετείχε ενεργά κάνοντας βάρδιες, πετώντας τρικάκια, κρατώντας βαριοπούλα , ταξιδεύοντας σε όλο τον κόσμο ''για τον δικέφαλο'' όπως έλεγες. Ήταν από τους πρωτοστάτες στις κινήσεις ενάντια στις μαφίες ναρκωτικών, όντας διατεθειμένος να βάλει μπροστά ακόμα και την ίδια του τη ζωή. Γιατί όπως έλεγες ''για να κερδίσουμε σύντροφοι πρέπει να βγούμε μπροστά. Αν θέλει θυσίες ο αγώνας, σκεφτείτε πόσες θυσίες χρειάζονται για να κερδίσεις''"".",https://www.thetoc.gr/koinwnia/article/dolofonia-melous-tou-roubikona-apo-ti-suntrofo-tou---ti-upostirixe-stin-apologia-tis/
Society,www.thetoc.gr,Οδηγία ΕΛΑΣ προς αστυνομικούς για κορονο-πάρτι: Μακρυά από αντιπαραθέσεις,,THETOC TEAM,"Ρόλο ""πυροσβεστικό"" και όχι κατασταλτικό, καλούνται να παίξουν οι αστυνομικές δυνάμεις, απέναντι στους νεαρούς πού παρατηρήθηκε να συγκεντρώνονται στις πλατείες μετά τη μερική άρση των περιοριστικών μέτρων για τον κορονοϊό, σύμφωνα με διαταγή του Αρχηγού της ΕΛ.ΑΣ Μιχάλη Καραμαλάκη, που εστάλη το βράδυ της Πέμπτης προς όλες τις αστυνομικές υπηρεσίες,  μετά τα όσα συνέβησαν στην πλατεία Αγίας Παρασκευής . Στη διαταγή, αφού αναφέρεται αναλυτικά στον επαγγελματισμό την αποφασιστικότητα και την υπευθυνότητα, καθώς και στο πνεύμα συμπαράστασης και συνεργασίας με τους πολίτες, που έδειξε η αστυνομία κατά τη διάρκεια της καραντίνας, επισημαίνεται ότι είναι κρίσιμο και αναγκαίο  να επιδείξει την ίδια στάση κατανόηση, συμπάθεια και εμπιστοσύνη  προς κάθε πρόσωπο, στη φάση της αποκλιμάκωσης των μέτρων και τονίζεται: ""Σε περίπτωση συγκέντρωσης ατόμων ή και ομάδων προσώπων θα πρέπει να εξαντλούνται όλα τα περιθώρια της πειθούς, της προειδοποίησης και της ουσιαστικής επικοινωνίας με αυτά, ώστε να τηρούνται απαρέγκλιτα οι προβλεπόμενες αποστάσεις ασφαλείας και να αποφεύγεται η πέραν εύλογου χρονικού διαστήματος παραμονή στα σημεία αυτά και ο συνωστισμός"". Η διαταγή του Αρχηγού επίσης υπογραμμίζει: ""Κύρια αποστολή της Ελληνικής Αστυνομίας αποτελεί η προστασία και ασφάλεια των πολιτών, για την οποία καταβάλλεται κάθε δυνατή προσπάθεια, μακριά από αντιπαραθέσεις και αντεγκλήσεις"". Καταλήγοντας η διαταγή επισημαίνει την αναγκαιότητα άμεσης συνεργασίας με τους δήμους και περιφέρειες και απευθύνεται προς Γενικούς Αστυνομικούς Διευθυντές Αττικής και Θεσσαλονίκης, καθώς και στους Γενικούς Περιφερειακούς Διευθυντές, στους οποίους αναθέτει την ευθύνη της ορθής εφαρμογής των συγκεκριμένων αποφάσεων. Σε ρεπορτάζ του Παναγιώτη Σπυρόπουλου στο TheToc σήμερα Παρασκευή αναφέρονταν  πως η ΕΛΑΣ θα επιχειρήσει να σπάσιε τη ""μαγκιά"" στις πλατείες όχι με καταστολή αλλά με την πειθώ με στόχο να επέλθει  η αριθμητική και κυρίως η ψυχολογική ""αποσυμπίεση"" των συγκεκριμένων χώρων υπεράριθμης συγκέντρωσης πολιτών. Η απομάκρυνση πλήθους από μία πλατεία, και μάλιστα πλήθους που προέρχεται από πολυήμερο εγκλεισμό χωρίς πολλές επιλογές αποφόρτισης  είναι ένα εξαιρετικά δύσκολο εγχείρημα , που ενδεχομένως εγείρει κινδύνους για την δημιουργία αχρείαστων εστιών έντασης με ανεξέλεγκτες συνέπειες.  Το σχέδιο… αποσυμπίεσης περιλαμβάνει την χρησιμοποίηση ""ειρηνοποιών"" αστυνομικών , εκείνων που έχουν εκπαιδευτεί στη διαπραγμάτευση και διαχείριση πλήθους. Στόχος τους, με ήπιο τρόπο να κερδίζουν χρόνο και να πείθουν τους πολίτες για την αναγκαία απομάκρυνση ή διασπορά τους.",https://www.thetoc.gr/koinwnia/article/minuma-tis-astunomias-gia-tis-plateies-stous-enstolous-makrua-apo-antiparatheseis/
Society,www.thetoc.gr,"Αλλάζει στιλ η ΕΛ.ΑΣ για τα κορονο- πάρτι- Θα αντιμετωπίζει τους νεαρούς ""με το γάντι"" και χωρίς καταστολή",,THETOC TEAM,"""Η Ελληνική Αστυνομία θα είναι κοντά στους πολίτες και πάλι, όπως ήταν αυτούς τους δυο μήνες, με σεβασμό στην προσωπικότητα και την αξιοπρέπεια του καθενός, με φιλική διάθεση, με συμβουλές, έτσι ώστε όλοι μαζί να περάσουμε και το δεύτερο βήμα, μέχρις ότου τελικώς να μπορέσουμε να εξαφανίσουμε αυτόν τον αόρατο εχθρό του κορονοϊού"". Αυτό δήλωσε σήμερα ο υπουργός Προστασίας του Πολίτη, Μιχάλης Χρυσοχοίδης, απαντώντας σε ερώτηση δημοσιογράφου για την  παρουσία της Αστυνομίας στην πλατεία της Αγίας Παρασκευής και σε άλλες πλατείες  όπου συγκεντρώνονται νέοι. ""Οι Έλληνες ήταν αξιοθαύμαστοι, επέδειξαν απόλυτη υπακοή και σεβασμό στις επιταγές των ειδικών και στις συμβουλές τους, προκειμένου να παραμείνουν στο σπίτι, και τελικώς νικήσαμε, στην πρώτη μάχη που δώσαμε, μένοντας στο σπίτι, την επιδημία"", είπε ο υπουργός, ο οποίος βρέθηκε σήμερα στη Θεσσαλονίκη για τα εγκαίνια του Ενιαίου Συντονιστικού Κέντρου της ΕΛ.ΑΣ και του Δήμου Θεσσαλονίκης και την υπογραφή μνημονίου συνεργασίας. ""Το δεύτερο βήμα"", συνέχισε, ""είναι  να μείνουμε ασφαλείς κυκλοφορώντας έξω.  Το δικαίωμα του καθενός να κυκλοφορεί είναι συνταγματικό, είναι δεδομένο, είναι ατομικό και ανθρώπινο δικαίωμα. Νομίζω ότι δεν υπάρχουν ιδιαίτερα προβλήματα, νομίζω ότι όλοι μας μέρα με τη μέρα αντιλαμβανόμαστε, με βάση τις συμβουλές των ειδικών, τους κινδύνους που περιλαμβάνει η έλλειψη απόστασης μεταξύ μας και πιστεύω- είμαι βέβαιος γι' αυτό- και αυτό θα κάνει και η Ελληνική Αστυνομία"". ""Θα είμαστε, λοιπόν, κοντά στους πολίτες, μαζί με τους πολίτες και όλοι μαζί θα ξεπεράσουμε και αυτή τη δοκιμασία. Θα βγούμε νικητές από την κρίση της πανδημίας και την οικονομική που έρχεται και να είστε βέβαιοι ότι ανατέλλει το 2021 ένας καινούργιος χρόνος με τους Έλληνες να είναι αισιόδοξοι και κάθε μέρα όλο και περισσότερο πιο δραστήριο και ενεργοί"", υπογράμμισε ο κ. Χρυσοχοίδης. Ρόλο ""πυροσβεστικό"" και όχι κατασταλτικό, καλούνται να παίξουν οι αστυνομικές δυνάμεις, απέναντι στους νεαρούς πού παρατηρήθηκε να συγκεντρώνονται στις πλατείες μετά τη μερική άρση των περιοριστικών μέτρων για τον κορονοϊό, σύμφωνα με  διαταγή του Αρχηγού της ΕΛ.ΑΣ Μιχάλη Καραμαλάκη, που εστάλη το βράδυ της Πέμπτης προς όλες τις αστυνομικές υπηρεσίες,  μετά τα όσα συνέβησαν στην πλατεία Αγίας Παρασκευής. Στη διαταγή, αφού αναφέρεται αναλυτικά στον επαγγελματισμό την αποφασιστικότητα και την υπευθυνότητα, καθώς και στο πνεύμα συμπαράστασης και συνεργασίας με τους πολίτες, που έδειξε η αστυνομία κατά τη διάρκεια της καραντίνας, επισημαίνεται ότι είναι κρίσιμο και αναγκαίο να επιδείξει την ίδια στάση κατανόηση, συμπάθεια και εμπιστοσύνη προς κάθε πρόσωπο, στη φάση της αποκλιμάκωσης των μέτρων. Σημειώνεται πως -σύμφωνα με  σημερινό ρεπορτάζ του TheTOC - η ΕΛΑΣ θα επιχειρήσει να περιορίσει τον κόσμο στις πλατείες,  όχι με καταστολή αλλά με την πειθώ με στόχο να επέλθει η αριθμητική και κυρίως η ψυχολογική ""αποσυμπίεση"" των συγκεκριμένων χώρων  υπεράριθμης συγκέντρωσης πολιτών. Η απομάκρυνση πλήθους από μία πλατεία, και μάλιστα πλήθους που προέρχεται από πολυήμερο εγκλεισμό, χωρίς πολλές επιλογές αποφόρτισης, είναι ένα εξαιρετικά δύσκολο εγχείρημα, που ενδεχομένως εγείρει κινδύνους για την δημιουργία αχρείαστων εστιών έντασης με ανεξέλεγκτες συνέπειες. Το σχέδιο… αποσυμπίεσης λοιπόν, περιλαμβάνει τη χρησιμοποίηση  ""ειρηνοποιών"" αστυνομικών,  εκείνων που έχουν εκπαιδευτεί στη διαπραγμάτευση και διαχείριση πλήθους. ",https://www.thetoc.gr/koinwnia/article/xrusoxoidis-gia-sugkentroseis-stis-plateies-i-astunomia-tha-brisketai-dipla-stous-polites-me-sebasmo/
Society,tovima.gr,Τι δείχνουν τα πρώτα στοιχεία για την προσέλευση των μαθητών της Γ’ Λυκείου," 11.05.2020, 14:00",tovima.gr,"Μεγάλα ποσοστά προσέλευσης μαθητών της Γ’ Λυκείου την πρώτη ημέρα σε πολλά σχολεία της χώρας δείχνει το ρεπορτάζ του «Βήματος», ωστόσο η εικόνα που μεταφέρουν πολλοί διευθυντές είναι η ίδια: οι περισσότεροι μαθητές πηγαίνουν στα σχολεία τους, υπογράφουν τις αιτήσεις – δηλώσεις τους για τις πανελλαδικές εξετάσεις και στη συνέχεια αποχωρούν. Η σχετική προθεσμία για την κατάθεση των δηλώσεων είναι ως τις 14 του μήνα, και η παρουσία των μαθητών στα Λύκεια για την υπογραφή τους είναι υποχρεωτική. Κατά τα άλλα, σήμερα οι διευθυντές των σχολείων έχουν στα χέρια τους και τις ακριβείς οδηγίες για τη συμπλήρωση δηλώσεων για όσους μαθητές θέλουν να μην παρουσιαστούν στα σχολεία τους, καθώς έχουν στο σπίτι τους ομάδες υψηλού κινδύνου, ή ανήκουν οι ίδιοι σ’ αυτές. Κατ’ επέκταση ενημερώνουν από το πρωί τους γονείς των μαθητών που ενδιαφέρονται. Ανεπίσημα πάντως μέλη της ΟΛΜΕ έδιναν σήμερα ποσοστά παρουσίας των μαθητών στα σχολεία τους στο 45-50%. Πάντως, όπως δηλώνουν οι εκπαιδευτικοί και οι διευθυντές των σχολείων, η πραγματική εικόνα για τους αριθμούς των μαθητών που επέστρεψαν στις τάξεις τους αναμένεται προς το τέλος της εβδομάδας. Η προσέλευση ανά την επικράτεια Οι πληροφορίες αναφέρουν ότι υψηλά ποσοστά εμφάνισης των μαθητών στα σχολεία υπάρχουν αυτή τη στιγμή στα Δωδεκάνησα, στην Τρίπολη, στην Ευρυτανία. Στη Βοιωτία το ποσοστό σε σχολεία κυμαίνεται γύρω στο 50%, στην Κω υπάρχουν και σχολεία στα οποία μόνο ένα 10% που έχει παρουσιαστεί από τους μαθητές της Γ’ Λυκείου, στην Άρτα 60% των μαθητών έχουν εμφανιστεί σε δέκα σχολεία της περιοχής, στα Ιωάννινα πιθανώς πολλά σχολεία, όπως αναφέρουν τα στοιχεία που έχουν συγκεντρωθεί από τοπικές Ενώσεις καθηγητών, έχουν ποσοστά εμφάνισης κάτω από 50%. Οι μαθητές βέβαια προσέρχονται στα σχολεία τους με αντισηπτικά, ελέγχους, και αυστηρά μέτρα προστασίας. Από την πλευρά της, η υπουργός Παιδείας  Νίκη Κεραμέως  επισκέφθηκε σήμερα το 46 Γενικό Λύκειο στο κέντρο της Αθήνας και εκεί συνομίλησε με εκπαιδευτικούς και μαθητές επισημαίνοντας τους την ανάγκη τήρησης των μέτρων ασφαλείας και προσωπικής υγιεινής. Το ερώτημα που απασχολεί βέβαια αυτή τη στιγμή την εκπαιδευτική κοινότητα της χώρας είναι τι θα γίνει με τη σύσταση του υπουργείου Παιδείας για online μετάδοση των μαθημάτων που θα γίνονται στην τάξη για όσους μαθητές θέλουν να τα παρακολουθήσουν από το σπίτι. Η  ΟΛΜΕ  (καθηγητές δημόσιων σχολείων) έχει ζητήσει από τα μέλη της να μην εφαρμόσουν αυτή την πολιτική, ενώ μαζί με τις άλλες δυο εκπαιδευτικές Ομοσπονδίας της χώρας, την ΔΟΕ (δάσκαλοι) και την ΟΙΕΛΕ (ιδιωτικοί εκπαιδευτικοί) διοργανώνουν την Τετάρτη στα Προπύλαια κινητοποίηση διαμαρτυρίας. Σε ανακοίνωση τους δε οι τρεις Ομοσπονδίες κατηγορούν το υπουργείο Παιδείας για αντιδημοκρατικές μεθόδους και κατάθεση του νέου πολυνομοσχεδίου στη Βουλή για ψήφιση εν μέσω πανδημίας και χωρίς να έχει πραγματοποιηθεί πραγματικός διάλογος λόγω της καραντίνας που είχε επιβληθεί έως πρόσφατα.",https://www.tovima.gr/2020/05/11/society/ti-deixnoun-ta-prota-stoixeia-gia-tin-proseleysi-ton-mathiton-tis-g-lykeiou/
Society,tovima.gr,Πρώτο «κουδούνι» μετά τον κορωνοϊό," 11.05.2020, 09:20",tovima.gr,"«Πρώτη ημέρα» επιστροφής στα σχολεία σήμερα, για εκατοντάδες τελειόφοιτους της Γ τάξης του Λυκείου, οι οποίοι θα βρεθούν σε ένα τελείως διαφορετικό τοπίο από εκείνο που χαρακτήριζε την καθημερινότητα τους έως τις 10 Μαρτίου. Δυο ακριβώς μήνες από την ημέρα που έκλεισαν τα σχολεία, οι νέοι και οι νέες της Γ τάξης του Λυκείου θα βρεθούν σε αίθουσες με λίγους μαθητές, αυστηρά μέτρα ασφαλείας, απαγόρευση ομαδικών σπορ ή συναντήσεων πολλών ατόμων μαζί. Η επιστροφή στην εκπαιδευτική διαδικασία θα είναι έτσι, για πολλούς μια νέα «άσκηση» για το επόμενο χρονικό διάστημα. Παρά τα μαθήματα εκ περιτροπής, όλοι οι μαθητές της Γ Λυκείου είναι υποχρεωτικό να περάσουν από τα σχολεία έως τις 14 του μήνα, για να υπογράψουν τις Αιτήσεις-Δηλώσεις της συμμετοχής τους στις πανελλαδικές εξετάσεις της 15ης Ιουνίου. Κατ’ επέκταση ο ακριβής αριθμός των μαθητών που θα παρουσιαστούν στα μαθήματα τους, δεν θα είναι ξεκάθαρος ως το τέλος της εβδομάδας, καθώς τις πρώτες ημέρες της αναμένεται η προσέλευση μεγάλου αριθμού νέων στις σχολικές αίθουσες.  Είναι γνωστό βέβαια, ότι οι μαθητές της Γ Λυκείου κάθε χρόνο μετά τις διακοπές του Πάσχα συνήθιζαν να απουσιάζουν από τα μαθήματα τους στο σχολείο για να προετοιμαστούν στο σπίτι ή τα φροντιστήρια τους. Ωστόσο, τις άδειες αίθουσες που πιθανώς θα φανούν ως την Παρασκευή στα σχολεία, θα καλύψει τεχνητά την ερχόμενη εβδομάδα η επιστροφή των μαθητών της Α και της Β τάξης του Λυκείου, καθώς και του Γυμνασίου. Κατ’ επέκταση, από σήμερα άλλοι μαθητές θα πηγαίνουν στο σχολείο τους καθημερινά (εάν η τάξη τους έχει λιγότερους των 15 ατόμων, το 66% δηλαδή των  Γενικών Λυκείων), άλλοι «μέρα παρά μέρα» (εάν ανήκουν σε τμήματα που χωρίστηκαν στα δυο λόγω μεγάλου αριθμού μαθητών) και άλλοι… καθόλου. Τι θα γίνει στην τελευταία περίπτωση; Μένει να δούμε το νέο «κρας τεστ» σε επίπεδο υποδομών των ελληνικών σχολείων, καθώς η επίσημη εντολή του υπουργείου Παιδείας, είναι το live streaming των μαθημάτων.  Προς αυτή την κατεύθυνση ψηφίστηκε τις προηγούμενες ημέρες με το νομοσχέδιο της κυβέρνησης για το μεταναστευτικό η τροπολογία που προβλέπει live streaming των μαθημάτων στις σχολικές τάξεις και εκτενέστερο θεσμικό πλαίσιο για την εξ αποστάσεως εκπαίδευση για τους μαθητές που θα απουσιάζουν από τα σχολεία τους.  «Παρών» κατά την  ψήφιση της τροπολογίας ψήφισαν οι βουλευτές του Κινήματος Αλλαγής και «Όχι» οι βουλευτές  του ΚΚΕ, της Ελληνικής Λύσης και του Μέρα 25, ενώ οι βουλευτές του ΣΥΡΙΖΑ αποχώρησαν από την διαδικασία. Η διάταξη αυτή προβλέπει ότι τα μαθήματα στα σχολεία μπορούν να αναμεταδίδονται ζωντανά, αλλά χωρίς δυνατότητα αποθήκευσης τους παρά μόνο για λίγο και για λόγους ερευνητικούς ή στατιστικούς.  Διαμαρτυρίες από την ΟΛΜΕ Πάντως, η Ομοσπονδία των καθηγητών των σχολείων (ΟΛΜΕ) καλεί τους καθηγητές της χώρας μην εφαρμόσουν την σχετική τροπολογία που ψηφίστηκε στη Βουλή για ζωντανή παρουσίαση των μαθημάτων  από τις αίθουσες των σχολείων. Σε ανακοίνωση που εξέδωσε η ΟΛΜΕ κατηγορεί την υπουργό Παιδείας Νίκη Κεραμέως για «αντιδημοκρατικό κατρακύλισμα» αναφέροντας ότι στήνει στα σχολεία εν μέσω πανδημίας «Οργουελικό περιβάλλον και καταπατά τις διατάξεις περί προστασίας προσωπικών δεδομένων». Οι καθηγητές αναφέρουν ότι θα προσφύγουν στους αρμόδιους μηχανισμούς και αρχές της Ε.Ε σε διοικητικό και δικαστικό επίπεδο.Τι θα ισχύσει από σήμερα Οι τελειόφοιτοι του Λυκείου που επιστρέφουν αύριο στα σχολεία τους, θα πρέπει να γνωρίζουν ότι: -Θα κάθονται σε διάταξη «ζιγκ ζαγκ», με αποστάσεις δηλαδή μεταξύ των θρανίων τους στο 1,5 μέτρο μήκος, διαγώνια.  – Κάθε δυάδα θέσεων σχολικού λεωφορείου θα αντιστοιχεί σε έναν μαθητή, ώστε συνολικά να επιτυγχάνεται το ήμισυ της πληρότητας του οχήματος. – Θα απαγορεύονται τα ομαδικά παιχνίδια στο διάλειμμα (μπάσκετ, ποδόσφαιρο κ.λπ.), θα περιορίζεται ο συνωστισμός κατά την προσέλευση-αποχώρηση στη σχολική μονάδα, ενώ θα τηρούνται αποστάσεις μεταξύ των μαθητών. Δεν θα γίνονται συγκεντρώσεις μαθητών στο προαύλιο πριν από την έναρξη του προγράμματος. – Η χρήση προστατευτικής μάσκας από μαθητές και εκπαιδευτικό προσωπικό εντός των σχολικών μονάδων είναι προαιρετική. – Σε κάθε εκπαιδευτική μονάδα ορίζεται ένας υπεύθυνος για τη διαχείριση υπόπτων κρουσμάτων COVID-19, με τον αναπληρωτή του. – Εάν ένας μαθητής εμφανίσει συμπτώματα συμβατά με λοίμωξη COVID-19 θα φοράει μάσκα και θα οδηγείται σε ειδικό χώρο απομόνωσης, που έχει προβλεφθεί σε κάθε μονάδα, ενώ θα ειδοποιείται ο γονέας του για να παραλάβει τον μαθητή. – Εάν διαπιστωθεί κρούσμα σε σχολείο θα ενημερώνεται άμεσα η εκπαιδευτική μονάδα και ο ΕΟΔΥ για να γίνει η επιδημιολογική διερεύνηση και ιχνηλάτηση των πιθανών επαφών του κρούσματος και μετά καθαρισμός και τοπική εφαρμογή απολυμαντικού στις επιφάνειες των χώρων. Ο μαθητής θα επιστρέφει στο σχολείο μετά την πάροδο 3 ημερών από την υποχώρηση του πυρετού και την ύφεση των συμπτωμάτων του και την παρέλευση τουλάχιστον 10ημέρου από την έναρξη των συμπτωμάτων. Οι συμμαθητές του τμήματος θα απομακρυνθούν από το σχολείο, με οδηγίες για στενή παρακολούθηση της υγείας τους και εφόσον δεν εκδηλώσουν κάποιο ύποπτο σύμπτωμα, θα επιστρέφουν μετά από 10 ημέρες. – Εάν εμφανιστούν τουλάχιστον δύο εργαστηριακά επιβεβαιωμένα κρούσματα μεταξύ μαθητών ή και εκπαιδευτικών σε συγκεκριμένο τμήμα μέσα σε διάστημα 14 ημερών, θα γίνεται διακοπή της λειτουργίας του τμήματος για 10 ημέρες, καθαρισμός και απολύμανση των χώρων. Οι δηλώσεις για τις απουσίες",https://www.tovima.gr/2020/05/11/society/proto-koudouni-meta-ton-koronoio/
Society,tovima.gr,Κοροναϊός: Οδηγίες για την σωστή χρήση του κλιματιστικού τώρα που καλοκαιριάζει," 10.05.2020, 21:25",tovima.gr,"Οδηγίες για την χρήστη των κλιματιστικών καθώς και τι πρέπει να προσέχουμε περισσότερο στη συντήρηση και τη χρήση τους έδωσε ο λοιμωξιολόγος και υποπτέραρχος Δημήτρης Χατζηγεωργίου. Σύμφωνα με τον υποπτέραρχο τρια είναι τα βασικότερα σημεία που κάποιος πρέπει να δώσει βάση. Ο φρέσκος αέρας κατά την χρήση του κλιματιστικού, ο συχνός καθαρισμός του και η λειτουργία του όταν είναι απαραίτητο. Κλιματισμός και ανοιχτά παράθυρα πάνε μαζί Ειδικότερα ο κ. Χατζηγεωργίου τόνισε πως όταν κάποιος αποφασίσει να ανάψει το κλιματιστικό, τότε θα πρέπει οπωσδήποτε να έχει ανοιχτά τα παράθυρα. «Όσον αφορά το θέμα της θερμοκρασίας και των κλιματιστικών, θα ήθελα να παραπέμψω στο Υπουργείο Υγείας, το οποίο έχει εκδώσει γραπτές οδηγίες εδώ και αρκετό καιρό, για το πώς πρέπει να γίνεται η χρήση και αν πρέπει να γίνεται η χρήση των κλιματιστικών. Όπως γνωρίζουμε, και έτσι πολύ περιληπτικά μπορώ να πω, ότι για εμένα τα συστήματα κεντρικού κλιματισμού, όταν πρέπει οπωσδήποτε να λειτουργήσει στο χώρο να είναι κατά το δυνατόν μεγαλύτερη ποσότητα φρέσκος, δηλαδή να προέρχεται από το εξωτερικό περιβάλλον και να μην γίνεται ανακύκλωση», ανέφερε ο λοιμωξιολόγος. Τι ισχύει για τα κλιματιστικά οικιακού τύπου Όσον αφορά τα κλιματιστικά οικιακού τύπου, ο ίδιος ανέφερε πως καλό θα ήταν να μην γίνεται χρήση τους αν δεν είναι απαραίτητο. «Για τα κλιματιστικά οικιακού τύπου, ας το πούμε έτσι, και για αυτά η σύσταση είναι ότι κατ’ αρχήν να μην γίνεται χρήση, εάν δεν είναι απόλυτα απαραίτητο. Εάν πρέπει οπωσδήποτε να τα χρησιμοποιήσουμε, και πάλι να γίνεται η χρήση έχοντας ανοιχτό κάποιο παράθυρο, ώστε να γίνεται ανανέωση του αέρα», είπε. Πότε πρέπει να γίνεται καθαρισμός κλιματιστικών Όσον αφορά για τον καθαρισμό των κλιματιστικών, ο κ. Χατζηγεωργίου επισήμανε: » Το Υπουργείο από ό,τι ξέρω έχει βγάλει και οδηγίες για το πώς θα γίνει ο καθαρισμός των κλιματιστικών αυτών, τα οποία πρέπει να καθαρίζονται πολύ πιο τακτικά από μία φορά το χρόνο και τι μέτρα πρέπει να λαμβάνονται από τους ανθρώπους που οι ίδιοι θα ασχοληθούν με τον καθαρισμό, γιατί και εκεί υπάρχει ένας βαθμός επικινδυνότητας. Γενικά πάντως, να ξέρουμε ότι τα κλιματιστικά που έχουμε στα σπίτια μας και ειδικά εάν εμείς στο σπίτι μας δεν είχαμε κρούσμα με κοροναϊό, προφανώς δεν έχουν κάποιο κίνδυνο και δεν έχουν θέμα μετάδοσης του κοροναϊού».",https://www.tovima.gr/2020/05/10/society/koronaios-odigies-gia-tin-sosti-xrisi-tou-klimatistikou-tora-pou-kalokairiazei/
Society,tovima.gr,«Ασκηση σε πραγματικό πεδίο» το άνοιγμα των σχολείων," 11.05.2020, 08:00",tovima.gr,"Μια γιγαντιαία προσπάθεια να επανεκκινήσουν την εκπαιδευτική μηχανή χωρίς να έχουν επάρκεια… καυσίμων θα κάνουν από αύριο εκατοντάδες καθηγητές σε όλη τη χώρα. Τα σχολεία ανοίγουν σε περίοδο που δείχνει να μην υπηρετεί τον εκπαιδευτικό σχεδιασμό μιας διδακτικής περιόδου, αλλά πιο πολύ μοιάζει με «άσκηση» για την εκπαίδευση μαθητών και καθηγητών σε περιόδους κρίσεων. Η εξίσωση των απουσιών Σε αυτό το πλαίσιο, οι μαθητές χωρίζονται σε «δύο ταχύτητες», με όσους βρίσκονται σε τμήματα κάτω των 15 ατόμων να κάνουν μάθημα κάθε μέρα και όσους βρίσκονται σε μεγαλύτερα τμήματα που «έσπασαν» σε δύο, να κάνουν μάθημα μέρα παρά μέρα. Ετσι, το υπουργείο Παιδείας αναμένεται να υποδεχτεί αύριο, πρώτη ημέρα ανοίγματος των σχολείων για τη Γ’ τάξη του Λυκείου, ένα μεγάλο μέρος των μαθητών πίσω στις τάξεις τους. Κι αυτό για δύο λόγους: Πρώτον, κανένα σχολείο δεν είχε λάβει ως την Παρασκευή το μεσημέρι συγκεκριμένες έντυπες οδηγίες για το πώς θα διαχωρίζονται εκείνοι που δεν θέλουν να επιστρέψουν στα σχολεία τους και πώς θα αφαιρούνται οι απουσίες τους, με αποτέλεσμα οι γονείς και οι μαθητές να είναι επιφυλακτικοί. Δεύτερον, το υπουργείο ξεκίνησε την προθεσμία κατάθεσης των Αιτήσεων – Δηλώσεων στις πανελλαδικές εξετάσεις για την οποία οι τελειόφοιτοι του Λυκείου πρέπει να πάνε υποχρεωτικά στα σχολεία τους για να τις υπογράψουν ως τις 15 του μήνα. Στα παραπάνω να προστεθεί ότι το υπουργείο Παιδείας ζήτησε από τους διευθυντές να καταχωρίζουν τις απουσίες όλων των μαθητών στο τέλος κάθε ημέρας (πιθανώς για να εκδίδει «δελτίο ενημέρωσης» ημερησίως) ενώ έστειλε εγκύκλιο στα σχολεία στην οποία ορίζει ότι πρέπει να τηρηθεί αυστηρά τις επόμενες ημέρες το 7ωρο μάθημα. 40 άτομα σε 30 τετραγωνικά Στα παραπάνω, πολλοί φαίνεται ότι… ξέχασαν τις πανελλαδικές εξετάσεις! Και το ότι απαιτούνται ειδικές συνθήκες για όσους ενέχονται στη διοργάνωση και ολοκλήρωσή τους. Οπως αναφέρουν οι πληροφορίες από το κτήριο του Αμαρουσίου, μπορεί στην περίπτωση των μαθητών να απαιτείται απόσταση 1,5 μέτρου στις σχολικές αίθουσες, αλλά στις αίθουσες που θα συνεδριάσουν τα μέλη των υπο-επιτροπών της Κεντρικής Επιτροπής Εξετάσεων που θα επιλέξουν τα θέματα των Πανελλαδικών από τις 15 Ιουνίου δεν αλλάζει τίποτα. Ετσι, σε αίθουσες των 30 τ.μ. μπορεί να κληθούν να συνεδριάσουν μέχρι και 30 άτομα. Και είναι βέβαιο ότι οι ειδικοί δεν θα μπορούσαν ποτέ να συστήσουν κάτι τέτοιο ανοικτά, καθώς σε αυτές τις συνεδριάσεις συμμετέχουν συχνά και καθηγητές που ανήκουν σε ομάδες υψηλού κινδύνου. Δυο-τρία πολύ μικρά δωμάτια του υπουργείου Παιδείας που έχουν ειδική μόνωση (για να μη διαρρεύσουν πληροφορίες διαρκούσης της εξεταστικής διαδικασίας) χρησιμοποιούνται ετησίως για τις συνεδριάσεις της Κεντρικής Επιτροπής Εξετάσεων και σε αυτά όταν απαιτείται η συνεδρίαση ολόκληρης της επιτροπής (των μελών της, συν των υποεπιτροπών, ή των διοικητικών εκπροσώπων του υπουργείου Παιδείας) μαζεύονται συχνά πάνω από 40 άτομα. Το γεγονός αυτό έχει δημιουργήσει αναστάτωση, με πολλούς εκπαιδευτικούς να σκέφτονται έως και το μη συμμετάσχουν στη διαδικασία. Βεβαίως, η τελική απόφαση για το πώς ακριβώς θα συνεδριάζουν οι επιτροπές των πανελλαδικών εξετάσεων δεν έχει ληφθεί ακόμη.Η «πρώτη μέρα» Την ίδια στιγμή, οι περίπου 100.000 τελειόφοιτοι του Λυκείου που επιστρέφουν αύριο στα σχολεία τους καλούνται να καθίσουν σε διάταξη «ζιγκ ζαγκ», με αποστάσεις δηλαδή μεταξύ των θρανίων τους στο 1,5 μέτρo μήκος, και αυτό… διαγώνια. Ο σχεδιασμός αυτός, όπως είναι προφανές, επελέγη για να χωρέσουν περισσότερα άτομα σε μια σχολική τάξη. Ακόμη κι έτσι όμως, πολλά σχολεία δεν μπορούν να ανταποκριθούν. Ο κ.  Θωμάς Γεωργιάδης  από την τοπική Ενωση καθηγητών της Α’ ΕΛΜΕ Αθήνας λέει στο «Βήμα» ότι « πολλά από τα σχολεία του κέντρου της Αθήνας δεν έχουν τις κατάλληλες αίθουσες ή την υποδομή για να υπηρετήσουν τον σχεδιασμό που έγινε από το υπουργείο Παιδείας .  Θα μας σώσει ίσως το να μην έρθουν όλα τα παιδιά αμέσως » λέει χαριτολογώντας και αναφέρει ότι στα κτιριακά συγκροτήματα που έχουν χτιστεί τα τελευταία χρόνια οι αίθουσες είναι αρκετά μικρές. Η «άνοιξη» του ελληνικού Λυκείου έτσι, η γνωστή εικόνα με τις άδειες αίθουσες μετά το Πάσχα, δεν αναμένεται να καταγραφεί αύριο, καθώς οι μαθητές πιθανώς στην πλειονότητά τους θα προσέλθουν στα σχολεία τους για την «πρώτη ημέρα σχολείου». Ωστόσο, πιθανότατα οι αριθμοί θα αρχίσουν να φθίνουν τις επόμενες ημέρες. Για την Α’ και τη Β’ Λυκείου και το Γυμνάσιο όπου οι μαθητές επιστρέφουν στις 18 του μηνός εκπαιδευτικοί και διευθυντές σχολείων αναφέρουν στο «Βήμα» ότι επίσης τις πρώτες ημέρες είναι πιθανόν να εμφανιστούν αρκετοί μαθητές, με στόχο κυρίως να συναντήσουν τους συμμαθητές τους μετά από καιρό και να επανέλθουν σε μια κανονικότητα. Ομως, οι ίδιοι εκπαιδευτικοί προειδοποιούν ότι ο κίνδυνος ελλοχεύει, ενώ δεν είναι επικίνδυνοι μόνο « οι νέοι της πλατείας Αγίας Παρασκευής », καθώς στα σχολεία με το πρόγραμμα που έχει δημιουργηθεί δεν υπάρχουν αρκετοί καθηγητές για να επιτηρούν όλες τις αυλές και τις συναναστροφές των παιδιών. Ο κ.  Γιάννης Κατράδης  από την Ε’ ΕΛΜΕ Ανατολικής Αττικής, ο οποίος διδάσκει στο Α’ Λύκειο Γέρακα, αναφέρει ότι οι γονείς των μαθητών όλες τις προηγούμενες ημέρες τηλεφωνούσαν στο σχολείο για να μάθουν τι πρέπει να γράψουν στις δηλώσεις τους εάν θελήσουν να μην επιστρέψουν τα παιδιά τους στις τάξεις, αλλά κανείς δεν μπορούσε να τους απαντήσει, καθώς συγκεκριμένες οδηγίες από το υπουργείο Παιδείας δεν είχαν φτάσει. « Πιστεύω ότι οι μαθητές της Γ’ Λυκείου θα έρθουν διερευνητικά τις πρώτες ημέρες για να καταθέσουν και τις αιτήσεις συμμετοχής τους στις Πανελλαδικές » αναφέρει. Ο ίδιος επισημαίνει ότι όλες τις προηγούμενες ημέρες οι μαθητές της Γ’ Λυκείου της περιοχής του συμμετείχαν σε ποσοστά κάτω του 10% στα μαθήματα τηλεκπαίδευσης που οργάνωσε το υπουργείο Παιδείας, πιθανώς γιατί παρακολουθούσαν αντίστοιχα μαθήματα στα φροντιστήρια ή με εκπαιδευτικούς που τους προετοίμαζαν εκτός δημόσιας εκπαίδευσης. Συνεδρίαση καθηγητών στα… παγκάκια Στο Καρπενήσι τις προηγούμενες ημέρες οι καθηγητές κάθισαν στα… παγκάκια για να συνεδριάσουν, καθώς έφτασαν στο σχολείο τους περισσότερα από 25 άτομα, τα οποία θα έπρεπε να συνομιλήσουν σε μικρές αίθουσες συνεδριάσεων που δεν μπορούν να χωρέσουν ούτε τους μισούς. Η κυρία Δωροθέα Καρφή που είναι έμπειρη εκπαιδευτικός και επικεφαλής του Επαγγελματικού Λυκείου Καρπενησίου, αναφέρει ότι το σχολείο της έχει ήδη εξοπλιστεί με μάσκες, αντισηπτικά και ήδη καθαριότητας, ενώ έχουν γίνει και σχετικές δωρεές από μεγάλες εταιρείες της περιοχής. Ωστόσο πιστεύει ότι χρειάζεται χρόνος ώστε να οργανωθούν τα σχολεία σωστά και προβληματίζεται για τις επόμενες ημέρες. Δηλώνει ότι «κανένας εκπαιδευτικός δεν προτίθεται να αναμεταδώσει προσωπικά δεδομένα» απαντώντας στην έκκληση του υπουργείου Παιδείας να μεταδίδονται ζωντανά τα μαθήματα για όσους μαθητές δεν πάνε στο σχολείο. «Τα περισσότερα παιδιά της Γ’ Λυκείου δηλώνουν ότι θα έρθουν αύριο στο σχολείο» αναφέρει. «Ομως αν ξεκαθαρίσουμε τι θα γίνει με τις απουσίες, δεν νομίζω ότι θα έρθουν τελικά τις επόμενες ημέρες» καταλήγει. Στα Δωδεκάνησα ο εκπρόσωπος της τοπικής ένωσης καθηγητών Ανδρέας Μαρίνος, ο οποίος και διδάσκει σε Λύκειο της Ρόδου, αναφέρει ότι η κατάσταση που καλούνται να διαχειριστούν τα σχολεία είναι αγχωτική και δύσκολη, ενώ υπάρχει φόβος στις τοπικές κοινότητες μικρών νησιών, οι οποίες και θα αισθάνονταν πιο ασφαλείς εάν οι εκπαιδευτικοί υποβάλλονταν σε τεστ για τον κορωνοϊό, όπως άλλωστε έχουν ζητήσει και οι ίδιοι. Από την πλευρά του ο Θανάσης Ανδρίτσος, από την ένωση καθηγητών της Ζακύνθου, εκτιμά ότι τα περισσότερα παιδιά της Γ’ Λυκείου δεν θα επιστρέψουν για όλες τις επόμενες ημέρες στα σχολεία τους. Διδάσκει στο 2ο Λύκειο Ζακύνθου, στο οποίο φοιτούν 430 παιδιά και δηλώνει ότι στην περιοχή του πολλοί μαθητές συγκατοικούν με ηλικιωμένα μέλη της οικογένειάς τους, τα οποία και δεν έχουν τη δυνατότητα να απομακρύνουν. «Δεν υπάρχει επάρκεια προσωπικού και δεν ξέρουμε τι θα κάνουμε στα κενά των μαθημάτων. Πώς θα επιβλέπουμε όλους τους μαθητές για να μη συνωστίζονται;» αναφέρει. Τα σχολεία δεν θα κλείνουν σε κρούσμα κορωνοϊού Για την ερχόμενη εβδομάδα, σύμφωνα με τις οδηγίες του υπουργείου Παιδείας θα ισχύσουν τα εξής: -Μετακινήσεις με σχολικά. Κάθε δυάδα θέσεων σχολικού λεωφορείου θα αντιστοιχεί σε έναν μαθητή, ώστε συνολικά να επιτυγχάνεται το ήμισυ της πληρότητας του οχήματος. -Θα απαγορεύονται τα ομαδικά παιχνίδια στο διάλειμμα (μπάσκετ, ποδόσφαιρο κ.λπ.), θα περιορίζεται ο συνωστισμός κατά την προσέλευση-αποχώρηση στη σχολική μονάδα, ενώ θα τηρούνται αποστάσεις μεταξύ των μαθητών. Δεν θα γίνονται συγκεντρώσεις μαθητών στο προαύλιο πριν από την έναρξη του προγράμματος. -Η χρήση προστατευτικής μάσκας από μαθητές και εκπαιδευτικό προσωπικό εντός των σχολικών μονάδων είναι προαιρετική. -Σε κάθε εκπαιδευτική μονάδα ορίζεται ένας υπεύθυνος για τη διαχείριση υπόπτων κρουσμάτων COVID-19, με τον αναπληρωτή του. -Εάν ένας μαθητής εμφανίσει συμπτώματα συμβατά με λοίμωξη COVID-19 θα φοράει μάσκα και θα οδηγείται σε ειδικό χώρο απομόνωσης, που έχει προβλεφθεί σε κάθε μονάδα, ενώ θα ειδοποιείται ο γονέας του για να παραλάβει τον μαθητή. – Εάν διαπιστωθεί κρούσμα σε σχολείο θα ενημερώνεται άμεσα η εκπαιδευτική μονάδα και ο ΕΟΔΥ για να γίνει η επιδημιολογική διερεύνηση και ιχνηλάτηση των πιθανών επαφών του κρούσματος και μετά καθαρισμός και τοπική εφαρμογή απολυμαντικού στις επιφάνειες των χώρων. Ο μαθητής θα επιστρέφει στο σχολείο μετά την πάροδο 3 ημερών από την υποχώρηση του πυρετού και την ύφεση των συμπτωμάτων του και την παρέλευση τουλάχιστον 10ημέρου από την έναρξη των συμπτωμάτων. Οι συμμαθητές του τμήματος θα απομακρυνθούν από το σχολείο, με οδηγίες για στενή παρακολούθηση της υγείας τους και εφόσον δεν εκδηλώσουν κάποιο ύποπτο σύμπτωμα, θα επιστρέφουν μετά από 10 ημέρες.  -Εάν εμφανιστούν τουλάχιστον δύο εργαστηριακά επιβεβαιωμένα κρούσματα μεταξύ μαθητών ή και εκπαιδευτικών σε συγκεκριμένο τμήμα μέσα σε διάστημα 14 ημερών, θα γίνεται διακοπή της λειτουργίας του τμήματος για 10 ημέρες, καθαρισμός και απολύμανση των χώρων.",https://www.tovima.gr/2020/05/11/society/askisi-se-pragmatiko-pedio-to-anoigma-ton-sxoleion/
Society,www.thetoc.gr,Κρήτη: Εμφανίστηκε με αλυσοπρίονο σε διαδήλωση κατά δομής μεταναστών- Βρέθηκε και συνελήφθη [εικόνα],,THETOC TEAM,"Στα ίχνη του άνδρα που την περασμένη Δευτέρα απαθανατίστηκε να είναι σε συγκέντρωση στο Ηράκλειο κρατώντας ένα αλυσοπρίονο, έφτασε η ΕΛ.ΑΣ. Υπενθυμίζεται ότι ο συγκεκριμένος άνδρας εντοπίστηκε να κρατά αλυσοπρίονο κατά την διάρκεια συλλαλητηρίου που έγινε την περασμένη Δευτέρα και είχε οργανωθεί μέσα από σελίδες κοινωνικής δικτύωσης, ενάντια σε μια ενδεχόμενη μεταφορά μεταναστών από την Λιβύη στην Κρήτη. Πηγή  ekriti.gr  ",https://www.thetoc.gr/koinwnia/article/epiasan-ton-andra-me-to-alusopriono-sti-diadilosi-stin-kriti/
Society,www.thetoc.gr,Κορονοϊός: 149 οι νεκροί στη χώρα - Κατέληξε 67χρονος στη Λάρισα,,THETOC TEAM,"Τους 149 έχουν φτάσει τα θύματα του  κορονοϊού  στην Ελλάδα. Την τελευταία του πνοή στο Γενικό Νοσοκομείο Λάρισας άφησε το βράδυ της Πέμπτης ένας 67χρονος Λαρισαίος, ο οποίος νοσηλευόταν διασωληνωμένος εδώ και αρκετό καιρό στη ΜΕΘ του νοσοκομείου. Φέρεται να έπασχε από υποκείμενο νόσημα. Νωρίτερα, 15 νέα κρούσματα και συνολικά 2.678 ανακοίνωσε ο εκπρόσωπος του υπουργείου Υγείας για τον κορονοϊό Σωτήρης Τσιόδρας. Όπως πρόσθεσε, αναφορικά με την υγειονομική δομή των ενόπλων δυνάμεων όπου εντοπίτηκαν χθες κρούσματα, έγινε επιτόπια επίσκεψη. ""Το νοσοκομείο διαθέτει θαλάμους νοσηλείας για τη νόσο. Προσωπικά επισκέφθηκα αυτές τις δομές. Ευχομαι περαστικά στους ασθενείς. Η σημαντικότερη παρηγορια η παρουσία μας δίπλα στους ασθενείς"" είπε. Αναφορικά με το θέμα των μεταλλάξεων του ιού ο κ. Τσιόδρας δήλωσε: ""Δεν ξέρουμε πως θα επηρεαστεί η πορεία του. Μελέτη στις ΗΠΑ ανακάλυψε μια μετάλλαξη η οποία αξιολογήθηκε σημαντική από τον ΠΟΥ καθώς αντίστοιχες μεταλλάξεις οδήγησαν στην εξαφάνιση του ιου SARS. Προς το παρόν όμως δεν μπορεί κανείς να πει τιποτα. Άλλη μελέτη ανακάλυψε 200 μεταλλάξεις. Τις περισσότερες στις χώρες που κυκλοφορούσε περισσότερο ο ιός. Η επιδημία ξεκινά από πολλαπλά σημεία εισόδου, πολλούς ασθενείς μηδέν σε κάθε χώρα. Ο ιός πχ. εισήλθε στη Βρετανια πολλές φορές ανεξάρτητα. Στο τέλος του 2019 αναδύθηκε ο ιός. Απίθανο να ήταν σε κυκλοφορία για πολυ πριν ανακαλυφθεί. Τρίτον, επιβεβαιώνεται ότι ο ιός δεν μεταλλάσσεται πέραν του αναμενόμενου. Δεν γίνεται πιο μεταδοτικός ή επιθετικός. Σε κάποιες περιοχές του ιού διαπιστώθηκε μικρό ποσοστό μεταλλάξεων, αυτές οι περιοχές πρέπει να μελετηθούν περισσότερο"" είπε ο κ. Τσιόδρας ενώ αναφέρθηκε σε κάποια εμβολια που δοκιμάστηκαν σε πειραματόζωα. ""Τα ζώα που εμβολιάστηκαν δεν εμφάνισαν συμπτώματα και τα δεδομένα το υποστηρίζουν και ευελπιστούμε ότι μέχρι το τέλος του έτους θα εχουμε τεστάρει πολλά εμβόλια"" τόνισε. Τέλος, αναφέρθηκε και στη νόσο καβασάκι, για την οποία όπως είπε υπάρχει θεραπεία. Συσχέτιση με τον ιό μάλλον υπάρχει. Τον ξέρουν καλά οι παδίατροι. Υπάρχει επαγρύπνιση, σημείωσε. Από τη μεριά του ο υφυπουργός Πολιτικής Προστασίας κ. Χαρδαλιάς, έστειλε νέα προειδοποίηση για τον συνωστισμό στις πλατείες: ""Θέτουν σε κινδυνο τη ζωή τους, των φίλων τους και των δικών τους ανθρώπων. Δεν είναι ζήτημα της αστυνομίας ο περιορισμός της νόσου. Το ότι δεν είχαμε δραματικες εικόνες άλλων χωρών οφείλεται στο ότι κινηθήκαμε συντεταγμένα. Ο κορονοϊός είναι αντίπαλος και δεν αντιμετωπίζεται από την ΕΛ.ΑΣ. Το πόσο μεταδοτικός είναι ο ιός το είδατε και χθες. Ένα άτομο μόλυνε δέκα ακόμα. Αυτή η στάση δεν είναι ανεκτή από τους πολίτες. Δεν είναι αντίσταση ούτε μαγκιά"" είπε και πρόσθεσε: ""Στόχος μας είναι να μην κάνουμε βήματα προς τα πίσω και να προχωρήσουμε στην οριστική άρση των μέτρων όπου έχουμε σχεδιάσει"" Ο κ. Χαρδαλιάς ανακοίνωσε και τη νέα καθημερινότητα στα σχολεία η οποία θα έχει ως εξής: -περιορίζεται ο συγχρωτισμός και δεν επιτρέπεται η πρωϊνή συγκέντρωση στο προαύλιο -Ο μέγιστος αριθμός των μαθητών στα τμήματα ορίζεται στα 15 (ένας μαθητής ανά θρανίο) -Η απόσταση των μαθητών πρέπει να είναι ίση με 1.5 μέτρο -στα διαλείμματα να υπάρχει σταδιακή έξοδος από τα τμήματα -απαγόρευση παιχνιδιών με μπάλες -φυσικός αερισμός των αιθουσών ""Εάν όλα πάνε καλά οι μετακινήσεις από νομό σε νομό θα επιτραπούν στις 18 Μαΐου. Δεν πρέπει να κάνουμε το λάθος και να πιστέψουμε ότι είμαστε ανίκητοι"" κατέληξε. ",https://www.thetoc.gr/koinwnia/article/koronoios-149-oi-nekroi-sti-xora---katelixe-67xronos-sti-larisa/
Society,www.thetoc.gr,Συναγερμός στην ΕΛΑΣ για ύποπτο αντικείμενο στη Λεωφόρο Αλεξάνδρας,,THETOC TEAM,"Κινητοποίηση σήμανε στις Αρχές το βράδυ της Πέμπτης, καθώς η Αστυνομία έκλεισε τη Λεωφόρο Αλεξάνδρας, στο ύψος των Αμπελοκήπων.  Αιτία είναι ένα ύποπτο χάρτινο αντικείμενο που εντοπίστηκε στη συμβολή των οδών Σούτσου και Πανόρμου.  Στο σημείο έσπευσαν πυροτεχνουργοί του Τμήματος Εξουδετέρωσης Εκρηκτικών Μηχανοσμών, ενώ έχει διακοπεί η κυκλοφορία στη λεωφόρο Αλεξάνδρας έως την Ιπποκράτους. ",https://www.thetoc.gr/koinwnia/article/sunagermos-stin-elas-gia-upopto-antikeimeno-sti-leoforo-alexandras/
Society,tovima.gr,"Κορωνοϊός: Τι αλλάζει στις 11 Μαΐου για σχολεία, μαγαζιά και ταξίδια με πλοίο"," 10.05.2020, 19:05",tovima.gr,"Αύριο κάνουμε ένα ακόμα βήμα, περνάμε στο δεύτερο στάδιο άρσης των μέτρων, με την επανεκκίνηση επαγγελματικών δραστηριοτήτων και την επιστροφή των μαθητών της Γ’ Λυκείου στις σχολικές αίθουσες, ανέφερε κατά τη σημερινή ενημέρωση για τον κοροναϊό ο υφυπουργός Πολιτικής Προστασίας και Διαχείρισης Κρίσεων, Νίκος Χαρδαλιάς. Επισήμανε πως η επιτυχία του νέου αυτού σταδίου και κάθε νέου σταδίου άρσης των μέτρων εξαρτάται από τη συνεπή τήρηση των κανόνων και των οδηγιών. Σε αυτό το πλαίσιο, ο κ. Χαρδαλιάς υπενθύμισε αναλυτικά τις δραστηριότητες που επανεκκινούν αύριο, Δευτέρα, και τους κανόνες λειτουργίας τους. Ανακοίνωσε επίσης πως επιτρέπεται από αύριο η μετακίνηση προς τα νησιά και μεταξύ των νησιών των ιδιοκτητών και εργαζομένων μόνο σε επιχειρήσεις για τις οποίες έχει ανακοινωθεί η επαναλειτουργία τους από αύριο. Ενημέρωσε πως από αύριο επανέρχονται στην εργασία του 155.962 εργαζόμενοι, δηλαδή το 22,5% των εργαζομένων που τέθηκαν σε αναστολή λόγω μη λειτουργίας των επιχειρήσεων τους. Επίσης, είπε πως επαναλειτουργούν 66.010 επιχειρήσεις, δηλαδή το 25% των επιχειρήσεων των οποίων η λειτουργία ανεστάλη. Από τη Δευτέρα ανοίγουν τα καταστήματα: · εξοπλισμού ήχου και εικόνας · κλωστοϋφαντουργικών προϊόντων · σιδηρικών, χρωμάτων και τζαμιών · χαλιών, κιλιμιών και επενδύσεων δαπέδου και τοίχου · ηλεκτρικών οικιακών συσκευών · επίπλων, φωτιστικών και άλλων ειδών οικιακής χρήσης · εγγραφών μουσικής και εικόνας · παιχνιδιών · κάθε είδους ενδυμάτων · υποδημάτων και δερμάτινων ειδών · καλλυντικών και ειδών καλλωπισμού · ρολογιών και κοσμημάτων · καινούριων ειδών και μεταχειρισμένων ειδών Επίσης οι επιχειρήσεις: · ενοικίασης και εκμίσθωσης ειδών αναψυχής και αθλητικών ειδών · ενοικίασης βιντεοκασετών και δίσκων · ενοικίασης και εκμίσθωσης άλλων ειδών προσωπικής ή οικιακής χρήσης, και · καθώς επίσης και τα καταστήματα που λειτουργούν με συμφωνίες συνεργασίας «κατάστημα εντός καταστήματος» (shop in a shop). · οι σχολές ερασιτεχνών οδηγών · οι επιχειρήσεις με αντικείμενο τα τυχερά παιχνίδια και στοιχήματα σε φυσικό κατάστημα, · καθώς και οι υπηρεσίες διαιτολογίας.",https://www.tovima.gr/2020/05/10/society/koronoios-ti-allazei-stis-11-maiou-gia-sxoleia-magazia-kai-taksidia-me-ploio/
Society,tovima.gr,"Επιστροφή στο σχολείο, 2 μήνες μετά: Ολα τα SOS – Οι κανόνες, οι αλλαγές, οι απουσίες"," 10.05.2020, 11:49",tovima.gr,"«Ποδαρικό» στα σχολεία κάνουν αύριο, Δευτέρα, οι μαθητές της Γ’ Λυκείου, που επιστρέφουν στα θρανία τους μετά την αναστολή λειτουργίας των μαθημάτων στις 11 Μαρτίου 2020, λόγω της έξαρσης του κοροναϊού. Αν και η προσέλευση αναμένεται να είναι μικρή, καθώς οι μαθητές της Γ’ Λυκείου συνηθίζεται να φυλάνε τις απουσίες τους για αυτό το διάστημα έτσι ώστε να διαβάζουν από το σπίτι, το αυριανό άνοιγμα των σχολείων θα αποτελέσει ένα σημαντικό κρας τεστ και για τις υπόλοιπες τάξεις. Μαθητές και εκπαιδευτικοί θα πρέπει να συνηθίσουν σε μία εντελώς διαφορετική σχολική καθημερινότητα, η οποία θα διέπεται από κανόνες για την τήρηση των αποστάσεων και για τη σωστή υγιεινή. Σύμφωνα με τις οδηγίες του ΕΟΔΥ, οι δύο πρώτες ώρες της πρώτης και δεύτερης ημέρας λειτουργίας των σχολείων θα επικεντρωθούν στην ενημέρωση των μαθητών για τους κανόνες υγιεινής, δίνοντας έμφαση στην απόσταση και την υγιεινή των χεριών και στην χρήση της μάσκας ως προαιρετικού, συμπληρωματικού μέτρου. Η επιστροφή των μελών της σχολικής κοινότητας στα σχολεία γίνεται με τα αναγκαία μέτρα προστασίας, που έχουν προβλέψει ΕΟΔΥ και υπουργείο Παιδείας, με την τήρηση της απόστασης 1,5 μέτρου να είναι το βασικότερο. Προσέλευση – αποχώρηση Για να περιοριστεί ο ο συνωστισμός κατά την προσέλευση και αποχώρηση μαθητών στο σχολείο, δεν θα πραγματοποιείται η καθιερωμένη συγκέντρωση στον προαύλιο χώρο πριν την έναρξη του προγράμματος. Οι μαθητές θα πηγαίνουν απευθείας στην αίθουσα. Πώς θα γίνονται τα μαθήματα Ο μέγιστος επιτρεπόμενος αριθμός μαθητών ανά τάξη είναι δεκαπέντε (15) και η απόσταση μεταξύ μαθητών, καθισμένων στα θρανία, θα πρέπει να είναι 1,5 μέτρο. Τα τμήματα των τάξεων έχουν χωριστεί στα δύο και οι μαθητές θα πηγαίνουν στο σχολείο εκ περιτροπής. Δευτέρα – Τετάρτη – Παρασκευή θα πηγαίνει το μισό τμήμα και Τρίτη – Πέμπτη το άλλο μισό, ενώ την επόμενη εβδομάδα θα γίνεται το αντίστροφο. Τα ολιγομελή τμήματα (ως 15 άτομα) θα μπορούν να λειτουργούν καθημερινά. Σύμφωνα με την υπουργό Παιδείας, Νίκη Κεραμέως, το 66% των τμημάτων της Γ’ Λυκείου των ΓΕΛ θα κάνουν καθημερινά μάθημα και όχι εκ περιτροπής, διότι τα τμήματα αυτά έχουν κάτω από 15 μαθητές και δεν χρειάζεται να γίνει κατάτμηση τμημάτων. Το αντίστοιχο ποσοστό των τμημάτων της Γ’ λυκείου των ΕΠΑΛ είναι 74%. Όσον αφορά στη διαρρύθμιση των αιθουσών, η σχετική εγκύκλιος προβλέπει ότι τα θρανία θα έχουν κοινό προσανατολισμό και οι μαθητές θα κάθονται ένας ανά θρανίο και εναλλάξ, στη δεξιά και αριστερή πλευρά του θρανίου, όχι ο ένας πίσω από τον άλλον.  Ο εξαερισμός των τάξεων θα γίνεται φυσικά και προβλέπεται καθαρισμός τους δύο φορές την ημέρα. Αλλαγές και στα διαλείμματα Διαφορετικό θα είναι και το διάλειμμα στο εξής. Οι μαθητές δεν θα κάνουν ενιαίο διάλειμμα και επιπλέον προβλέπεται σταδιακή έξοδος και με σειρά, ενώ κάθε τμήμα θα έχει διαφορετικό χώρο στο προαύλιο. Απαγορεύονται τα παιχνίδια με μπάλα (π.χ. βόλεϊ, μπάσκετ, ποδόσφαιρο) και τα κυλικεία θα είναι κλειστά. Σύμφωνα με τον ΕΟΔΥ, κάθε σχολική μονάδα είναι απαραίτητο να εφοδιαστεί για την προστασία μαθητών και εκπαιδευτικών κατά προτεραιότητα με τα παρακάτω: – Αντισηπτικά αλκοολούχα διαλύματα για κάθε τάξη – Υγρά κρεμοσάπουνα για τις τουαλέτες – Χειροπετσέτες για τις τουαλέτες όπου αυτό είναι εφικτό – Κοινά καθαριστικά και απολυμαντικά κατάλληλα για τον καθαρισμό επιφανειών με δράση κατά του ιού (οικιακή χλωρίνη και αλκοολούχα διαλύματα με τουλάχιστον 70% αλκοόλη) – Χειρουργικές και μη ιατρικές μάσκες (για επείγουσες καταστάσεις) – Γάντια, κυρίως για το προσωπικό καθαριότητας, καθώς και για άλλες επείγουσες καταστάσεις Όσον αφορά στις απουσίες, συμπληρώνοντας μία υπεύθυνη δήλωση μαθητές που έχουν κάποιο ειδικό λόγο μπορούν να μην πάνε στο σχολείο χωρίς να προσμετρηθούν οι απουσίες τους. «Οι απουσίες των μαθητών/τριών, οι οποίες θα πραγματοποιηθούν μετά την επαναλειτουργία των σχολικών μονάδων, τη Δευτέρα 11η Μαΐου 2020 για την Γ΄ Λυκείου και τη Δευτέρα 18η Μαΐου 2020 για τα Γυμνάσια και την Α΄ και Β΄ Λυκείου, δεν θα ληφθούν υπόψη για τον χαρακτηρισμό της φοίτησής τους, εφόσον ο γονέας ή κηδεμόνας τους, ή οι ίδιοι/ες εάν είναι ενήλικοι/ες, υποβάλουν υπεύθυνη δήλωση, ότι ο/η μαθητής/τρια ανήκει σε ομάδα αυξημένου κινδύνου για νόσηση από COVID-19, όπως αυτή ορίζεται από το άρθρο εικοστό πέμπτο της από 14.3.2020 Πράξης Νομοθετικού Περιεχομένου (ΦΕΚ Α΄ 64) και την υπ΄αριθμ. ΔΙΔΑΔ/Φ.64/315/ οικ.8030/18.3.2020 κοινή απόφαση Υπουργών Υγείας και Εσωτερικών (ΦΕΚ Β΄928), ή σε τυχόν μεταγενέστερο της παρούσας απόφασης, νόμο ή υπουργική απόφαση, ή έρχεται σε στενή επαφή με άτομο του οικογενειακού του περιβάλλοντος που ανήκει στην παραπάνω ομάδα αυξημένου κινδύνου, ή ήδη νοσεί». Στις δηλώσεις αυτές θα αναφέρεται η περίπτωση, η οποία συντρέχει: «Το τέκνο μου ανήκει σε ομάδα αυξημένου κινδύνου για νόσηση από COVID-19» ή «έχω άτομο στο οικογενειακό μου περιβάλλον που ανήκει σε ομάδα αυξημένου κινδύνου για νόσηση από COVID-19 ή ήδη νοσεί». Για τη διαχείριση τυχόν συμπτωμάτων που εμφανίζονται σε μέλος της σχολικής κοινότητας, θα ενεργοποιείται το σχετικό πρωτόκολλο του ΕΟΔΥ, στη βάση της διαδικασίας της ιχνηλάτησης και με διαβαθμίσεις ανάλογα με το κάθε περιστατικό. Σε περίπτωση που κάποιος μαθητής νοσήσει από τον κοροναϊό, δεν προβλέπεται το κλείσιμο του σχολείου. Οι συμμαθητές του νοσούντος που είναι στο ίδιο τμήμα προβλέπεται να απομακρύνονται από το σχολείο για 10 ημέρες. Εφόσον δεν εκδηλώσουν κάποιο ύποπτο σύμπτωμα, θα επιστρέφουν. Όσο για τον μαθητή που τυχόν νοσήσει, προβλέπεται να επιστρέψει στο σχολείο μετά την πάροδο 3 ημερών από την υποχώρηση του πυρετού και την ύφεση των συμπτωμάτων του, καθώς επίσης και την παρέλευση τουλάχιστον 10ημέρου από την έναρξη των συμπτωμάτων. Λίστα με όλα όσα θα πρέπει να προσέχουν τις ημέρες που θα επιστρέψουν στα θρανία οι εκπαιδευτικοί, οι μαθητές, αλλά και οι γονείς και κηδεμόνες του, έχει καταρτίσει ο ΕΟΔΥ σε συνεργασία με το υπουργείο Παιδείας. 1. Τι πρέπει να προσέχουν οι μαθητές – Να βήχουν ή να φτερνίζονται στον αγκώνα τους ή σε χαρτομάντιλο, το οποίο θα πρέπει να πετιέται αμέσως σε κάδο απορριμμάτων. – Να μην βάζουν τα χέρια τους στο στόμα, στη μύτη ή στα μάτια τους. – Να πλένουν συχνά τα χέρια τους με σαπούνι και νερό για τουλάχιστον 20 δευτερόλεπτα, ειδικά πριν τη λήψη φαγητού και μετά τη χρήση της τουαλέτας. Αν δεν υπάρχει σαπούνι και νερό, συστήνεται η χρήση αλκοολούχου αντισηπτικού διαλύματος. – Να μην ανταλλάσσουν αντικείμενα (όπως στυλό, μολύβι, γόμα, χαρτονομίσματα, κέρματα κλπ) με τους συμμαθητές τους. – Να κρατούν απόσταση 1,5 μ. με τους συμμαθητές τους μέσα στην τάξη και στους άλλους χώρους του σχολείου, καθώς και με τους φίλους και γνωστούς τους έξω από το σχολείο. – Σε περίπτωση που κάποιος μαθητής εμφανίσει πυρετό, βήχα ή δυσκολία στην αναπνοή, θα πρέπει να ενημερώσει άμεσα τους γονείς/κηδεμόνες του ή τον καθηγητή του και να μείνει σπίτι μέχρι να νιώσει τελείως καλά (Για τις περιπτώσεις ύποπτου ή επιβεβαιωμένου κρούσματος, υπάρχει αναλυτικό πρωτόκολλο του ΕΟΔΥ).  2. Τι να προσέχουν οι εκπαιδευτικοί – Να ενημερώστε τα παιδιά να μείνουν σπίτι αν νιώθουν άρρωστα. – Να εκπαιδεύστε τα παιδιά να πλένουν τα χέρια τους με σαπούνι και νερό για τουλάχιστον 20 δευτερόλεπτα ή να τα απολυμαίνουν με αλκοολούχο αντισηπτικό διάλυμα μετά από κάθε διάλειμμα και ειδικά πριν τη λήψη φαγητού και μετά τη χρήση της τουαλέτας. – Να βοηθήσουν τα παιδιά να συμμετέχουν στον συχνό καθαρισμό των επιφανειών και των αντικειμένων μέσα στην τάξη (π.χ. θρανία, τσάντες, βιβλία κλπ). – Να ενημερώσουν τα παιδιά για το πόσο σημαντικό είναι να μην ανταλλάσσουν μεταξύ τους αντικείμενα. – Να παρακολουθούν καθημερινά τον αριθμό των μαθητών που λείπουν και να ενημερώνουν τον διευθυντή του σχολείου σε περίπτωση που ο αριθμός των απόντων μαθητών αυξάνεται. – Να αφιερώνουν χρόνο για να ενημερώσουν τους μαθητές για τον ιό αλλά και για να τους ενθαρρύνουν να μιλήσουν για τους φόβους τους και τις ανησυχίες τους σχετικά με τον ιό. 3. Τι να προσέχουν οι γονείς και οι κηδεμόνες – Να ενθαρρύνουν τα παιδιά να ακολουθούν τις οδηγίες του ΕΟΔΥ που είναι αναρτημένες στο σχολείο και να εφαρμόζουν τα μέτρα υγιεινής (Να αποφεύγουν τη στενή επαφή με άτομα που παρουσιάζουν συμπτώματα του ιού και να κρατούν αποστάσεις από τους ηλικιωμένους ή τα ευάλωτα άτομα της οικογένειας, να βήχουν και να φτερνίζονται στον αγκώνα τους ή σε ένα χαρτομάντιλο το οποίο θα πετούν αμέσως σε κάδο απορριμμάτων και να πλένουν συχνά τα χέρια τους με σαπούνι και νερό για τουλάχιστον 20 δευτερόλεπτα ειδικά πριν τη λήψη φαγητού και μετά τη χρήση της τουαλέτας). – Να κρατούν τα παιδιά στο σπίτι αν νιώθουν άρρωστα, να επικοινωνούν άμεσα με γιατρό της πρωτοβάθμιας φροντίδας υγείας, κατά προτίμηση με γιατρό που παρακολουθεί συστηματικά τα παιδιά, και να ενημερώνουν το σχολείο. – Να αποθαρρύνουν τα παιδιά να συνωστίζονται σε κλειστούς χώρους με πολλά άτομα. Τέλος μαθημάτων στις 12 Ιουνίου 2020 Υπενθυμίζεται, επίσης, ότι γυμνάσια και λύκεια θα κάνουν μαθήματα μέχρι τις 12 Ιουνίου, προαγωγικές και απολυτήριες εξετάσεις δεν θα γίνουν (η αξιολόγηση των μαθητών θα γίνει βάσει των βαθμών των τετραμήνων) και στις 15 και 16 Ιουνίου θα πραγματοποιηθεί η έναρξη των Πανελλαδικών Εξετάσεων για τα Γενικά Λύκεια και τα Επαγγελματικά Λύκεια, αντίστοιχα. Για τα Ειδικά Σχολεία έχει παραταθεί η αναστολή λειτουργίας. Ανοίγουν και τα φροντιστήρια Τέλος, όσον αφορά στη λειτουργία των φροντιστηρίων, θα ακολουθηθεί η σταδιακή επαναλειτουργία των εκπαιδευτικών βαθμίδων όπως ισχύει και για τα σχολεία, τηρώντας απαραιτήτως τα μέτρα πρόληψης (απόσταση 1,5 μέτρου μεταξύ μαθητών και 15 μαθητές ανά τμήμα). Τα τμήματα της Γ’ Λυκείου ξεκινούν αύριο, Δευτέρα 11 Μαΐου, ενώ τα τμήματα της Α’, Β’ Λυκείου και Γυμνασίου καθώς και τα μαθήματα ξένων γλωσσών επανεκκινούν στις 18 Μαΐου. Από το υπουργείο, πάντως, συστήνεται η συνέχιση των μαθημάτων μέσω τηλεκπαίδευσης.",https://www.tovima.gr/2020/05/10/society/epistrofi-sto-sxoleio-2-mines-meta-ola-ta-sos-oi-kanones-oi-allages-oi-apousies/
Society,tovima.gr,Κορωνοϊός: Τι πρέπει να κάνουν οι γονείς πριν πάνε τα παιδιά στο σχολείο – Οι τελευταίες οδηγίες των ειδικών," 10.05.2020, 20:29",tovima.gr,"Στην επαναλειτουργία  των σχολείων για τη Γ΄ Λυκείου αύριο Δευτέρα 11 Μαΐου αναφέρθηκε μεταξύ άλλων ο λοιμωξιολόγος και διευθυντής Υγειονομικού Πολεμικής Αεροπορίας, Υποπτέραρχος Δημήτρης Χατζηγεωργίου κατά τη διάρκεια της σημερινής ενημέρωσης για την πορεία του κορωνοϊού στη χώρα. Ο κ. Χατζηγεωργίου έδωσε οδηγίες στους μαθητές αλλά και τους γονείς, ενώ τόνισε ότι τα παιδιά, πρέπει να γνωρίζουν βασικές πληροφορίες για τον κορωνοϊό ώστε να μειωθούν οι φόβοι και το άγχος τους. Εξήγησε επίσης πως το ποσοστό θνητότητας σε αυτή την ηλικιακή ομάδα είναι κοντά στο μηδέν, ενώ είναι και μικρό το ποσοστό παιδιών ανάμεσα στα κρούσματα. Γιατί τα παιδιά είναι τα τελευταία που κινδυνεύουν Ο υποπτέραρχος εξήγησε επίσης γιατί τα παιδιά είναι τα τελευταία που κινδυνεύουν. Ειδικότερα ανέφερε πως οι λοιμώξεις από το νέο ιό παρατηρούνται πολύ λιγότερο στα παιδιά. Εκτός αυτού τα παιδιά εμφανίζουν, στη συντριπτική τους πλειοψηφία, ηπιότερα συμπτώματα από τους ενήλικες Πρόσθεσε πως τα παιδιά κυρίως μολύνονται εντός του οικογενειακού τους περιβάλλοντος, ενώ ο δευτερογενής δείκτης προσβολής είναι πολύ χαμηλότερος για τα παιδιά από ότι για τους ενήλικες. Συμβουλές – οδηγίες για παιδιά και γονείς Την ίδια ώρα και ενόψει της επαναλειτουργίας των σχολείων για τους μαθητές της Γ’ Λυκείου, ο λοιμωξιολόγος έδωσε αναλυτικές οδηγίες σε γονείς και παιδιά ώστε αφενός να είναι όλοι προετοιμασμένοι για την επιστροφή στα θρανία, αφετέρου να αποφευχθεί όσο το δυνατόν περισσότερο ο κίνδυνος διασποράς του κορωνοϊού. Ειδικότερα, ο κ. Χατζηγεωργίου έδωσε τις παρακάτω συμβουλές στους γονείς.  Τι πρέπει να κάνουν- προσέχουν οι γονείς Τι πρέπει να κάνουν τα παιδιά «Ποδαρικό» αύριο στα σχολεία – Όλοι οι κανόνες Το μόνο σίγουρο πάντως είναι πως μαθητές και εκπαιδευτικοί θα πρέπει να συνηθίσουν σε μία εντελώς διαφορετική σχολική καθημερινότητα, η οποία θα διέπεται από κανόνες για την τήρηση των αποστάσεων και για τη σωστή υγιεινή. Σύμφωνα με τις οδηγίες του ΕΟΔΥ, οι δύο πρώτες ώρες της πρώτης και δεύτερης ημέρας λειτουργίας των σχολείων θα επικεντρωθούν στην ενημέρωση των μαθητών για τους κανόνες υγιεινής, δίνοντας έμφαση στην απόσταση και την υγιεινή των χεριών και στην χρήση της μάσκας ως προαιρετικού, συμπληρωματικού μέτρου. Οι κανόνες Η επιστροφή των μελών της σχολικής κοινότητας στα σχολεία γίνεται με τα αναγκαία μέτρα προστασίας, που έχουν προβλέψει ΕΟΔΥ και υπουργείο Παιδείας, με την τήρηση της απόστασης 1,5 μέτρου να είναι το βασικότερο.  Προσέλευση – αποχώρηση Για να περιοριστεί ο ο συνωστισμός κατά την προσέλευση και αποχώρηση μαθητών στο σχολείο, δεν θα πραγματοποιείται η καθιερωμένη συγκέντρωση στον προαύλιο χώρο πριν την έναρξη του προγράμματος. Οι μαθητές θα πηγαίνουν απευθείας στην αίθουσα. Πώς θα γίνονται τα μαθήματα Ο μέγιστος επιτρεπόμενος αριθμός μαθητών ανά τάξη είναι δεκαπέντε (15) και η απόσταση μεταξύ μαθητών, καθισμένων στα θρανία, θα πρέπει να είναι 1,5 μέτρο. Τα τμήματα των τάξεων έχουν χωριστεί στα δύο και οι μαθητές θα πηγαίνουν στο σχολείο εκ περιτροπής. Δευτέρα – Τετάρτη – Παρασκευή θα πηγαίνει το μισό τμήμα και Τρίτη – Πέμπτη το άλλο μισό, ενώ την επόμενη εβδομάδα θα γίνεται το αντίστροφο. Τα ολιγομελή τμήματα (ως 15 άτομα) θα μπορούν να λειτουργούν καθημερινά. Σύμφωνα με την υπουργό Παιδείας, Νίκη Κεραμέως, το 66% των τμημάτων της Γ’ Λυκείου των ΓΕΛ θα κάνουν καθημερινά μάθημα και όχι εκ περιτροπής, διότι τα τμήματα αυτά έχουν κάτω από 15 μαθητές και δεν χρειάζεται να γίνει κατάτμηση τμημάτων. Το αντίστοιχο ποσοστό των τμημάτων της Γ’ λυκείου των ΕΠΑΛ είναι 74%. Όσον αφορά στη διαρρύθμιση των αιθουσών, η σχετική εγκύκλιος προβλέπει ότι τα θρανία θα έχουν κοινό προσανατολισμό και οι μαθητές θα κάθονται ένας ανά θρανίο και εναλλάξ, στη δεξιά και αριστερή πλευρά του θρανίου, όχι ο ένας πίσω από τον άλλον. Ο εξαερισμός των τάξεων θα γίνεται φυσικά και προβλέπεται καθαρισμός τους δύο φορές την ημέρα. Αλλαγές και στα διαλείμματα Διαφορετικό θα είναι και το διάλειμμα στο εξής. Οι μαθητές δεν θα κάνουν ενιαίο διάλειμμα και επιπλέον προβλέπεται σταδιακή έξοδος και με σειρά, ενώ κάθε τμήμα θα έχει διαφορετικό χώρο στο προαύλιο. Απαγορεύονται τα παιχνίδια με μπάλα (π.χ. βόλεϊ, μπάσκετ, ποδόσφαιρο) και τα κυλικεία θα είναι κλειστά.  Εξοπλισμός Σύμφωνα με τον ΕΟΔΥ, κάθε σχολική μονάδα είναι απαραίτητο να εφοδιαστεί για την προστασία μαθητών και εκπαιδευτικών κατά προτεραιότητα με τα παρακάτω: – Αντισηπτικά αλκοολούχα διαλύματα για κάθε τάξη – Υγρά κρεμοσάπουνα για τις τουαλέτες – Χειροπετσέτες για τις τουαλέτες όπου αυτό είναι εφικτό – Κοινά καθαριστικά και απολυμαντικά κατάλληλα για τον καθαρισμό επιφανειών με δράση κατά του ιού (οικιακή χλωρίνη και αλκοολούχα διαλύματα με τουλάχιστον 70% αλκοόλη) – Χειρουργικές και μη ιατρικές μάσκες (για επείγουσες καταστάσεις) – Γάντια, κυρίως για το προσωπικό καθαριότητας, καθώς και για άλλες επείγουσες καταστάσεις  Τι θα γίνει με τις απουσίες Όσον αφορά στις απουσίες, συμπληρώνοντας μία υπεύθυνη δήλωση μαθητές που έχουν κάποιο ειδικό λόγο μπορούν να μην πάνε στο σχολείο χωρίς να προσμετρηθούν οι απουσίες τους. «Οι απουσίες των μαθητών/τριών, οι οποίες θα πραγματοποιηθούν μετά την επαναλειτουργία των σχολικών μονάδων, τη Δευτέρα 11η Μαΐου 2020 για την Γ΄ Λυκείου και τη Δευτέρα 18η Μαΐου 2020 για τα Γυμνάσια και την Α΄ και Β΄ Λυκείου, δεν θα ληφθούν υπόψη για τον χαρακτηρισμό της φοίτησής τους, εφόσον ο γονέας ή κηδεμόνας τους, ή οι ίδιοι/ες εάν είναι ενήλικοι/ες, υποβάλουν υπεύθυνη δήλωση, ότι ο/η μαθητής/τρια ανήκει σε ομάδα αυξημένου κινδύνου για νόσηση από COVID-19, όπως αυτή ορίζεται από το άρθρο εικοστό πέμπτο της από 14.3.2020 Πράξης Νομοθετικού Περιεχομένου (ΦΕΚ Α΄ 64) και την υπ΄αριθμ. ΔΙΔΑΔ/Φ.64/315/ οικ.8030/18.3.2020 κοινή απόφαση Υπουργών Υγείας και Εσωτερικών (ΦΕΚ Β΄928), ή σε τυχόν μεταγενέστερο της παρούσας απόφασης, νόμο ή υπουργική απόφαση, ή έρχεται σε στενή επαφή με άτομο του οικογενειακού του περιβάλλοντος που ανήκει στην παραπάνω ομάδα αυξημένου κινδύνου, ή ήδη νοσεί». Στις δηλώσεις αυτές θα αναφέρεται η περίπτωση, η οποία συντρέχει: «Το τέκνο μου ανήκει σε ομάδα αυξημένου κινδύνου για νόσηση από COVID-19» ή «έχω άτομο στο οικογενειακό μου περιβάλλον που ανήκει σε ομάδα αυξημένου κινδύνου για νόσηση από COVID-19 ή ήδη νοσεί».",https://www.tovima.gr/2020/05/10/society/koronoios-ti-prepei-na-kanoun-oi-goneis-prin-pane-ta-paidia-sto-sxoleio-oi-teleytaies-odigies-ton-eidikon/
Society,tovima.gr,"Πίσω στα θρανία από αύριο: Χωρίς κυλικεία, αθλήματα και προσευχή στο προαύλιο"," 10.05.2020, 23:39",tovima.gr,"Σε ένα πρωτόγνωρο για τα χρονικά, περιβάλλον θα μπουν από αύριο στις τάξεις τους  χιλιάδες μαθητές της Γ’ Λυκείου. Η επιστροφή στα σχολεία δύο μήνες μετά το κλείσιμο του θα είναι κάπως αμήχανη, καθώς καθηγητές και μαθητές θα πρέπει να έχουν συνέχεια στο μυαλό τους τα νέα μέτρα κατά του κοροναϊού. «Μουδιασμένη» επιστροφή στα θρανία Από αύριο λοιπόν μπαίνουν σε εφαρμογή αυστηρά μέτρα, τα οποία θα πρέπει να τηρούνται ευλαβικά. Η αρχή θα γίνει αύριο, Δευτέρα 11 Μαΐου, με τους μαθητές της Γ’ Λυκείου, ενώ την επόμενη εβδομάδα – 18 Μαΐου – θα ακολουθήσουν οι μαθητές των υπόλοιπων τάξεων του Γυμνασίου και του Λυκείου. Άγνωστο ακόμη παραμένει αν και πότε θα γυρίσουν στα σχολεία οι μαθητές του δημοτικού. Τις τελευταίες οδηγίες σε μαθητές Λυκείου και Γυμνασίου έδωσε ο λοιμωξιολόγος και διευθυντής Υγειονομικού της Πολεμικής Αεροπορίας, υποπτέραρχος που πήρε σήμερα τη θέση του Σωτήρη Τσιόδρα. Ο ίδιος αναφέρθηκε σε «αργό, αλλά προσεκτικό άνοιγμα της κοινωνίας» και επανέλαβε ότι ο κυριότερος τρόπος μετάδοσης του ιού. «Τα παιδιά μας, οι αυριανοί πολίτες, είναι το πιο πολύτιμο κομμάτι της κοινωνίας μας. Και κάθε κρίση μας δίνει την ευκαιρία να μάθουν ή να καλλιεργήσουν αρετές, όπως η σύνεση ή η συμπόνια, αλλά και να αυξήσουν την αντοχή του χρίζοντας αύριο πιο ασφαλείς κοινωνίες» ανέφερε, προσθέτοντας ότι οφείλουμε να τους ενημερώσουμε σωστά για να μειωθούν οι φόβοι τους και το άγχος για τα μέτρα. «Να γίνουν κήρυκες των μέτρων προφύλαξης. Τα παιδιά μας είναι μιμητές και θα συμπεριφερθούν με τον ίδιο τρόπο που βλέπουν να συμπεριφερόμαστε κι εμείς» τόνισε. Τα παιδιά δεν διατρέχουν τον ίδιο κίνδυνο με τους ενήλικες Όπως επανέλαβε «ευτυχώς τα παιδιά δεν διατρέχουν τον ίδιο κίνδυνο με τους ενήλικες καθώς πλήττονται λιγότερο από τον ιό και η θνητότητα από τις ηλικίες έως 20 ετών είναι σχεδόν μηδενική». Οι τελευταίες οδηγίες των ειδικών Ο κ. Χατζηγεωργίου κάλεσε και τους γονείς των παιδιών να μην πιστεύουν τα fake news που διαβάζουν στο διαδίκτυο, να αναγνωρίσουν άμεσα τα βασικά συμπτώματα του κοροναϊού στα παιδιά τους και να επικοινωνήσουν με γιατρό ώστε αυτά να παραμείνουν στο σπίτι. Αν τα παιδιά ζουν με ηλικιωμένους ή ανθρώπους που ανήκουν σε ευπαθείς ομάδες, έχουν τη δυνατότητα, όπως είπε, να παρακολουθήσουν τα μαθήματα από απόσταση. Οι οδηγίες προς τους γονείς Επίσης κάλεσε τους γονείς να εκπαιδεύσουν σωστά τα παιδιά τους στους κανόνες υγιεινής για την τήρηση της απόστασης, το συχνό πλύσιμο των χεριών και όλων των άλλων κανόνων για να είναι ασφαλή στο σχολείο αλλά και να μην μεταδίδουν τον ιό. «Να τους δείξουν την σωστή τεχνική για πλένουν τα χέρια τους η οποία θα πρέπει να διαρκεί τουλάχιστον 20 δευτερόλεπτα. Το πλύσιμο θα πρέπει να γίνεται πριν και μετά το φαγητό, μετά το βήχα ή το φτέρνισμα ή όταν πηγαίνουν στην τουαλέτα ή τα χέρια είναι ορατά λερωμένα», είπε ο κ. Χατζηγεωργίου προσθέτοντας ότι εάν κάπου δεν υπάρχει τρεχούμενο νερό, θα πρέπει να χρησιμοποιείται αλκοολικό διάλυμα ή τζελ. Βασικά μέτρα για καθηγητές- μαθητές Πέρα από τις συμβουλές ατομικής υγιεινής που λίγο πολύ έχουν μπει στις ζωές όλων μας ειδικά με την άρση των μέτρων, καθηγητές και μαθητές θα πρέπει να ακολουθήσουν μία σειρά από νέους κανόνες προκειμένου να αποφευχθεί κυρίως ο συνωστισμός. ·Περιορίζεται ο συνωστισμός κατά την προσέλευση και την αποχώρηση από τη σχολική μονάδα, με τήρηση αποστάσεων μεταξύ των μαθητών. · Δεν πραγματοποιείται συγκέντρωση στο προαύλιο πριν την έναρξη του προγράμματος. · Οι σχολικές αίθουσες πρέπει να διαμορφωθούν έτσι ώστε να μεγιστοποιείται η απόσταση μεταξύ των μαθητών στο πλαίσιο του εφικτού, δηλαδή ένας μαθητής ανά θρανίο. ·  Ο μέγιστος αριθμός μαθητών ανά αίθουσα ορίζεται στους 15, ενώ τάξεις με περισσότερους μαθητές θα χωριστούν σε υπο-τμήματα και θα εφαρμόζουν εκ περιτροπής διδασκαλία. Mάλιστα απόσταση μεταξύ των μαθητών θα πρέπει να είναι στο ενάμισι μέτρο, ενώ για την αποφυγή του συγχρωτισμού θα υιοθετηθούν και πρακτικές διαχωρισμού των μαθητών και στα διαλείμματα. Αναλυτικότερα: · Σταδιακή και με σειρά η έξοδος των μαθητών στο προαύλιο. · Διαφορετικοί χώροι για τους μαθητές κάθε τμήματος στο προαύλιο. · Φυσικός αερισμός των αιθουσών στο διάλειμμα. ·  Απαγόρευση παιχνιδιών με μπάλα, όπως μπάσκετ ποδόσφαιρο και βόλεϊ Η πρώτη εβδομάδα θα είναι ένα σημαντικό κρας τεστ και το οποίο το υπουργείο Παιδείας ευελπιστεί ότι θα φέρει τη σχολική κοινότητα προ των νέων ευθυνών απέναντι στην απειλή του κοροναϊού. Περίπου 100.000 μαθητές θα βρεθούν στα θρανία τη Δευτέρα, ενώ από τις 18 Μαΐου στις τάξεις θα επιστρέψουν περίπου 500.000 παιδιά των τριών τάξεων του Γυμνασίου και της Α’ & Β’ Λυκείου. Καθημερινά τα μαθήματα για τη Γ’ Λυκείου «Οι ομάδες προσανατολισμού στα Λύκεια, στην Γ΄ Λυκείου, είναι στην πλειονότητα τους σε όλη την χώρα, κάτω των 15 ατόμων, άρα αυτό σημαίνει ότι θα γίνεται καθημερινά μάθημα και θα γίνεται πιο έντονα», ανέφερε η Νίκη Κεραμέως στον ΑΝΤ1, απαντώντας στις επικρίσεις ότι «το άνοιγμα των σχολείων γίνεται για μόλις 10 ημέρες».  Στη συνέχεια, πρόσθεσε ότι σύμφωνα με τις οδηγίες των ειδικών, κάθε τάξη με λιγότερα από 15 παιδιά μπορεί να κάνει μάθημα καθημερινά. Οι τάξεις με περισσότερα άτομα θα χωριστούν σε τμήματα και θα γίνεται εκ περιτροπής διδασκαλία, δηλαδή τα μαθήματα ανά τμήμα θα γίνονται μέρα παρά μέρα. Σύμφωνα με την υπουργό Παιδείας, «είχαμε μια επιλογή να αφήσουμε κλειστά για έξι μήνες, όλα τα σχολεία. Αυτή θα ήταν η πιο εύκολη απόφαση για εμάς. Είχαμε όμως και την απόφαση να προχωρήσουμε μπροστά, με όλα τα μέτρα ασφαλείας που συνιστούν οι ειδικοί, είχαμε την ευχέρεια να επιστρέψουν τα παιδιά στον φυσικό τους χώρο, καθώς υπάρχουν διεθνείς μελέτες που δείχνουν πόσο μπορεί, αυτή η απότομη διακοπή, να επηρεάσει την εξέλιξη τους. Πώς θα γίνονται μαθήματα, διαλείμματα και προσέλευση μαθητών Κρατάμε αποστάσεις πλένουμε συχνά και απολυμαίνουμε τα χέρια δεν συνωστιζόμαστε δεν ακουμπάμε το πρόσωπο ούτε τους γύρω μας δεν χρησιμοποιούμε αντικείμενα άλλων και αν θέλουμε φοράμε μάσκα για μεγαλύτερη ασφάλεια. Αυτές οι κοινές οδηγίες είναι η ασπίδα των μαθητών της Γ’ Λυκείου που επιστρέφουν την Δευτέρα 11 Μαΐου στις τάξεις τους. Για να τηρηθούν έχουν διαμορφωθεί ανάλογα τα προγράμματα οι τάξεις ακόμη και τα διαλείμματα για την ασφαλή επάνοδο των μαθητών και στις υπόλοιπες τάξεις του γυμνασίου και λυκείου στις 17 Μαΐου. Το μάθημα που θα γίνεται στην τάξη θα μπορούν να παρακολουθήσουν οι μαθητές που θα απουσιάζουν σε απευθείας σύνδεση όπως προβλέπει τροπολογία που κατατέθηκε στη Βουλή με τη σύμφωνη γνώμη της Αρχής Προστασίας Προσωπικών Δεδομένων για έκτακτες περιπτώσεις. Τι γίνεται αν αρρωστήσει με κοροναϊό κάποιος μαθητής; Αναλυτικό πρωτόκολλο για τη διαχείριση ύποπτου κρούσματος στη σχολική κοινότητα έχει εκπονήσει ο ΕΟΔΥ, ενόψει της επανέναρξης της λειτουργίας των σχολείων από την ερχόμενη Δευτέρα 11 Μαΐου. Σε περίπτωση που κάποιος μαθητής νοσήσει από τον κοροναϊό δεν προβλέπεται το κλείσιμο του σχολείου. Οι συμμαθητές του νοσούντος, οι οποίοι είναι στο ίδιο τμήμα, προβλέπεται να απομακρύνονται από το σχολείο για 10 ημέρες. Εφόσον δεν εκδηλώσουν κάποιο ύποπτο σύμπτωμα, θα επιστρέφουν. Μόλις εντοπιστεί ένα ύποπτο κρούσμα ο μαθητής, θα φορέσει μάσκα θα μεταφερθεί σε ειδικό χώρο του σχολείου, απολύτως απομονωμένος. Ειδοποιείται ο κηδεμόνας του ώστε να έρθει να τον πάρει αμέσως, κρατώντας κι αυτός τα μέτρα προστασίας. Το παιδί θα κάνει το τεστ και θα απομονωθεί στο σπίτι του για όσο καιρό χρειαστεί. Προβλέπεται να επιστρέψει στο σχολείο μετά την πάροδο 3 ημερών από την υποχώρηση του πυρετού και την ύφεση των συμπτωμάτων του, καθώς επίσης και την παρέλευση τουλάχιστον 10ημέρου από την έναρξη των συμπτωμάτων. Σε κάθε σχολείο ορίζεται ως υπεύθυνος ένας εκπαιδευτικός και ένας απομονωμένος χώρος για τη διαχείριση ύποπτων κρουσμάτων. Ανησυχία για τα δημοτικά Διχάζει ακόμα και εντός της επιστημονικής επιτροπής του ΕΟΔΥ η απόφαση για το άνοιγμα των δημοτικών σχολείων, καθώς γονείς, καθηγητές και επιστήμονες ανησυχούν για την υγεία των παιδιών. Με τον μέχρι τώρα σχεδιασμό, τα δημοτικά προβλέπεται να ανοίξουν την 1η Ιουνίου. Η υπουργός Παιδείας σημείωσε ότι για τα δημοτικά είναι ακόμα σε ισχύ η παράταση αναστολής λειτουργίας τους και θα γίνει επαναξιολόγηση της κατάστασης στο τέλος του μηνά.",https://www.tovima.gr/2020/05/10/society/piso-sta-thrania-apo-ayrio-xoris-kylikeia-athlimata-kai-proseyxi-sto-proaylio/
Society,tovima.gr,"Κορωνοϊός: Νέο αισιόδοξο ρεκόρ – Κανένας θάνατος το τελευταίο 24ωρο, μόλις 6 τα νέα κρούσματα"," 10.05.2020, 18:30",tovima.gr,"Αισιόδοξα ήταν τα νούμερα από τον λοιμωξιολόγο και διευθυντή Υγειονομικού Πολεμικής Αεροπορίας, Υποπτέραρχο Δημήτρη Χατζηγεωργίου για την πορεία του νέου κοροναϊού στην Ελλάδα. Ο λοιμωξιολόγος και υποπτέραρχος που αντικατέστησε τον κ. Τσιόδρα, ανακοίνωσε πως το τελευταίο 24ωρο καταγράφηκαν 6 κρούσματα και κανένας θάνατος από τον Covid-19. Νέο ρεκόρ – Μόλις 6 κρούσματα, κανένας νεκρός Ειδικότερα υποπτέραρχος Δημήτρης Χατζηγεωργίου ανέφερε 6 νέα κρούσματα του κορωνοϊό στην Ελλάδα. Συνολικά, διαπιστώνονται 2.716  κρούσματα, εκ των οποίων το 55% άνδρες ενώ 603 σχετίζονται με ταξίδι από το εξωτερικό.  30 ασθενείς παραμένουν διασωληνωμένοι στις ΜΕΘ Σήμερα, 30 ασθενείς νοσηλεύονται διασωληνωμένοι με επιπλοκές που σχετίζονται με τον κορωνοϊό, με ενδιάμεση ηλικία τα 67 έτη. 10 εξ αυτών είναι γυναίκες, ενώ το 96,7% έχει κάποιο υποκείμενο νόσημα. Παράλληλα, 87 ασθενείς εξήλθαν της ΜΕΘ από την έναρξη της πανδημίας. Ο κ. Χατζηγεωργίου ανακοίνωσε πως δεν υπάρχει θάνατος το τελευταίο 24ωρο από τον Covid-19, με τον συνολικό αριθμό θυμάτων να παραμένει 151 . Εκ των θανόντων, οι 40 ήταν γυναίκες (26.5%) και οι υπόλοιποι άνδρες. Η διάμεση ηλικία τους ήταν τα 75 έτη και το 93.4% είχε κάποιο υποκείμενο νόσημα ή/και ηλικία 70 ετών και άνω. Συμβουλές – οδηγίες για παιδιά και γονείς Την ίδια ώρα και ενόψει της επαναλειτουργίας των σχολείων για τους μαθητές της Γ’ Λυκείου, ο πτέραρχος έδωσε αναλυτικές οδηγίες σε γονείς και παιδιά ώστε αφενός να είναι όλοι προετοιμασμένοι για την επιστροφή στα θρανία, αφετέρου να αποφευχθεί όσο το δυνατόν ο κίνδυνος διασπορά τους κορωνοϊού. Ειδικότερα, ο κ. Χατζηγεωργίου έδωσε τις παρακάτω συμβουλές στους γονείς. Τι πρέπει να κάνουν- προσέχουν οι γονείς Τι πρέπει να κάνουν τα παιδιά Δείτε live:",https://www.tovima.gr/2020/05/10/society/koronoios-neo-aisiodokso-rekor-kanenas-thanatos-to-teleytaio-24oro-molis-6-ta-nea-krousmata/
Society,tanea.gr,"Συντάξεις: Το σχέδιο για να αυξηθούν, ανάλογα με το χρόνο εργασίας",26 Ιουλίου 2019 | 07:28,tanea.gr,"Η αποκατάσταση της αναλογικότητας στις συντάξεις, με βελτιώσεις στα ποσοστά αναπλήρωσης, για όσους έχουν πάνω από 25 συντάξιμα έτη, βρίσκεται υπό επεξεργασία από τις υπηρεσίες του υπουργείου Εργασίας. Στο τραπέζι βρίσκεται σχέδιο για αναδιάρθρωση των ποσοστών αναπλήρωσης, ώστε να «ψαλιδιστεί» η υποανταποδοτικότητα των µεσαίων και υψηλών συντάξεων και να ενισχυθεί ταυτόχρονα το κίνητρο ασφάλισης, ιδιαίτερα µετά την πρώτη 25ετία. Ηδη έχει δοθεί εντολή στις υπηρεσίες του υπουργείου Εργασίας να υποβάλλουν προτάσεις για ένα νέο μείγμα στους συντελεστές υπολογισμού της ανταποδοτικής σύνταξης, με στόχο να είναι περισσότερο δίκαιο το σύστημα κυρίως με όσους πληρώνουν για πολλά χρόνια υψηλές εισφορές. Τονίζεται ότι το όλο θέμα αποτελεί βασική προεκλογική δέσμευση της νέας κυβέρνησης για το Ασφαλιστικό. Σημειώνεται ότι οι μειώσεις των συντάξεων με τον νόμο 4387/2016 (νόμος Κατρούγκαλου) φτάνουν έως 40% και μάλιστα «τιμωρούνται» με μικρότερη σύνταξη όσοι έχουν δουλέψει πολλά χρόνια. Τονίζεται ότι η ισχύουσα κλιµάκωση των ποσοστών αναπλήρωσης ξεκινάει από 0,77% ετησίως για την πρώτη 15ετία και κορυφώνεται στο 2% ετησίως για 40ετία και άνω. Μια αύξηση των ποσοστών αναπλήρωσης για όσους έχουν πολύ χρόνο ασφάλισης θα οδηγούσε σε µεγαλύτερη ανταποδοτικότητα τις µεσαίες και υψηλές συντάξεις. Για παράδειγµα, µε συντάξιµες αποδοχές 1.500 ευρώ (µετράνε τα χρόνια από το 2002 και µετά) και 39 χρόνια ασφάλισης, η ανταποδοτική σύνταξη σήµερα είναι 612 ευρώ. Με µια αύξηση της αναπλήρωσης κατά δύο ποσοστιαίες µονάδες η ανταποδοτική σύνταξη διαµορφώνεται στα 642 ευρώ. Σήµερα η αναπλήρωση στη 15ετία µόνο για το τµήµα της ανταποδοτικής είναι στο 11,55%, στην 20ετία στο 15,87%, στην 25ετία στο 20,68%, στην 30ετία στο 26,37%, στην 35ετία στο 33,81% και στη 40ετία στο 42,80%. Μαζί µε την εθνική σύνταξη - που είναι για όλους όσοι έχουν 20ετία ασφάλισης και πάνω στα 384 ευρώ - η συνολική αναπλήρωση διαµορφώνεται υψηλότερα. Οπως τονίζει κορυφαίο στέλεχος του υπουργείου Εργασίας, η άρση των αδικιών του νόμου Κατρούγκαλου σε σχέση με τα έτη εργασίας και τις εισφορές που καταβάλλονται αποτελεί μια από τις βασικές προτεραιότητές της νέας κυβέρνησης. Εδώ θα πρέπει να επισημανθεί ότι από τις συνταξιοδοτήσεις μετά τον Μάιο του 2016, όπου έχει τεθεί σε εφαρμογή ο νόμος Κατρούγκαλου, καταγράφεται δραματική μείωση των νέων συντάξεων και ένα ανταποδοτικά άδικο νέο σύστημα, όπου όσοι έχουν πληρώσει περισσότερες εισφορές λαμβάνουν τελικά μικρότερες συντάξεις. Εξάλλου σημαντική θα είναι η κυοφορούμενη αλλαγή στις επικουρικές συντάξεις, όπου θα αλλάξει ριζικά το µοντέλο προς ένα πλήρως κεφαλαιοποιητικό σύστηµα, µε αναβαθµισµένο τον ρόλο του ιδιωτικού τοµέα. Το νέο σύστηµα ασφάλισης αναµένεται να ισχύσει για όσους εισέρχονται στην αγορά εργασίας και πρωτοασφαλίζονται από 1/1/2021 και µετά. Δεν θα αφορά δηλαδή τους σηµερινούς ασφαλισµένους και συνταξιούχους. Θα είναι, όπως και σήµερα, υποχρεωτικό. Κάθε εργαζόµενος αναµένεται να µπορεί να επιλέγει να ασφαλιστεί µε ατοµική µερίδα στο ΕΤΕΑΕΠ, το δηµόσιο Ταµείο Επικουρικής Ασφάλισης και Εφάπαξ Παροχών, ή σε κάποιο επαγγελµατικό επικουρικό ταµείο που θα λειτουργεί από µη κρατικούς φορείς υπό την εποπτεία του υπουργείου Εργασίας, της Επιτροπής Κεφαλαιαγοράς και της Τράπεζας της Ελλάδος. Διαχειριστής του νέου συστήµατος αναµένεται να είναι το ΕΤΕΑΕΠ. Στο νέο σύστηµα επικουρικής θα είναι αναβαθµισµένος ο ρόλος του ιδιωτικού τοµέα (π.χ. ασφαλιστικές εταιρείες τραπεζών, ιδιωτικές ασφαλιστικές). Οι εισφορές του εκάστοτε εργαζοµένου δεν θα χρησιµοποιούνται για την πληρωµή των σηµερινών επικουρικών συντάξεων (αναδιανεµητικό σύστηµα), αλλά θα κεφαλαιοποιούνται στον ατοµικό του «κουµπαρά» και ο ασφαλισµένος θα παρακολουθεί την απόδοση των εισφορών του. Εξετάζεται να δίνεται δυνατότητα ρευστοποίησης του «κουµπαρά» µετά την πρώτη 10ετία τουλάχιστον. Αυτό σηµαίνει πως στο τέλος του ασφαλιστικού του βίου, ο εργαζόµενος θα εισπράττει το κεφάλαιο του «κουµπαρά» του µε τη µορφή εφάπαξ ή µε τη µορφή µηνιαίας επικουρικής σύνταξης. Δεν προβλέπεται να αλλάξουν τα σηµερινά επίπεδα εισφορών επικουρικής ασφάλισης, που κυµαίνονται στο 6,5% (3,25% για τον εργοδότη και 3,25% για τον εργαζόµενο).  ",https://www.tanea.gr/2019/07/26/greece/employment/syntakseis-to-sxedio-gia-na-ayksithoun-analoga-me-to-xrono-ergasias/
Society,www.thetoc.gr,Θεσσαλονίκη: Ταυτοποιήθηκαν επτά άτομα για τους πυροβολισμούς στα Λαδάδικα,,THETOC TEAM,"Επτά άτομα ταυτοποιήθηκαν για εμπλοκή στο περιστατικό με πυροβολισμούς που καταγράφηκε τον περασμένο Δεκέμβριο στην περιοχή των Λαδάδικων Θεσσαλονίκης. Πρόκειται για άνδρες ηλικίας από 34 έως 68 ετών, σε βάρος των οποίων σχηματίστηκε δικογραφία για σύσταση συμμορίας και παράβαση του νόμου περί όπλων, η οποία θα διαβιβαστεί στην Εισαγγελία Πρωτοδικών Θεσσαλονίκης. Το περιστατικό διαδραματίστηκε τα ξημερώματα της 16ης Δεκεμβρίου, όταν ομάδα περίπου 30 ατόμων, με καλυμμένα τα χαρακτηριστικά, έφθασε αιφνιδιαστικά στην πλατεία Μοριχόβου (Λαδάδικα), που περικλείεται από κέντρα διασκέδασης. Ακολούθησαν πυροβολισμοί στον αέρα, προκαλώντας πανικό σε διερχόμενους και θαμώνες μαγαζιών της περιοχής, ευτυχώς χωρίς να αναφερθεί κάποιος τραυματισμός. Στη συνέχεια, οι δράστες επιβιβάστηκαν σε αυτοκίνητα και αποχώρησαν προτού φτάσουν οι αστυνομικοί. Από το οδόστρωμα αστυνομικοί συνέλλεξαν συνολικά 27 κάλυκες και 14 κουκούλες τύπου ""full face"" (ολοπρόσωπες). Σύμφωνα με τις αστυνομικές πηγές, το παραπάνω περιστατικό ήρθε ως συνέχεια συμπλοκής που συνέβη λίγα 24ωρα νωρίτερα έξω από νυχτερινό μαγαζί στην περιοχή των Σφαγείων Θεσσαλονίκης. Οι πυροβολισμοί στα Λαδάδικα, μπροστά από συγκεκριμένο μαγαζί, εκτιμάται από την αστυνομία πως ήταν ""αντίπραξη"" και κίνηση ""επίδειξης ισχύος"". Αφορμή φαίνεται πως στάθηκαν προσωπικές ή/και οικονομικές αντιπαραθέσεις ανάμεσα σε άτομα που ενεπλάκησαν στα δύο επεισόδια και στο πλαίσιο αυτό εξετάζεται η εκδοχή, οι διαφορές αυτές να συνδέονται με την ""προστασία"" νυχτερινών μαγαζιών, κάτι όμως που μέχρι στιγμής δεν επιβεβαιώνεται από τις διωκτικές αρχές. Πάντως, τις επόμενες μέρες -και μέχρι τα ξημερώματα της Πρωτοχρονιάς- ακολούθησαν τρία ακόμη αιματηρά περιστατικά σε κέντρα διασκέδασης της πόλης και δεν αποκλείεται να υπάρχει σύνδεση αυτών με τα δύο πρώτα επεισόδια.  Πηγή: ΑΠΕ - ΜΠΕ",https://www.thetoc.gr/koinwnia/article/tautopoiithikan-epta-atoma-gia-tous-purobolismous-sta-ladadika/
Society,www.thetoc.gr,Θεσσαλονίκη: Άγνωστοι με ιατρικές μάσκες πήραν προϊόντα από σούπερ μάρκετ και τα μοίρασαν σε λαϊκή,,THETOC TEAM,"Φορώντας ιατρικές μάσκες, άγνωστοι εισέβαλαν σε σούπερ μάρκετ της Θεσσαλονίκης, απ' όπου αφαίρεσαν διάφορα προϊόντα, τα οποία μοίρασαν στη συνέχεια σε παρακείμενη λαϊκή αγορά. Το περιστατικό συνέβη το πρωί στο κέντρο της πόλης, ενώ από την αστυνομία εκτιμάται ότι η ενέργεια αποδίδεται σε άτομα του αναρχικού- αντιεξουσιαστικού χώρου. Σύμφωνα με αυτόπτες μάρτυρες, επρόκειτο για τουλάχιστον έξι άτομα που έκαναν την εμφάνισή τους στις 9 το πρωί σε κατάστημα αλυσίδας σούπερ μάρκετ επί της οδού Ολυμπιάδος. Αφού πήραν από τα ράφια είδη πρώτη ανάγκης πέρασαν από τα ταμεία χωρίς να πληρώσουν και ακολούθως κατευθύνθηκαν στην λαϊκή αγορά, όπου άφησαν τα κλοπιμαία και εξαφανίστηκαν. Στο σούπερ μάρκετ πέταξαν και φέιγ-βολάν, όπου ανέγραφαν διάφορα συνθήματα. Η αστυνομία προχώρησε σε μία προσαγωγή υπόπτου που μετά την εξέτασή του αφέθηκε ελεύθερος αφού δεν προέκυψε εμπλοκή στο περιστατικό.  Πηγή: ΑΠΕ - ΜΠΕ",https://www.thetoc.gr/koinwnia/article/thessaloniki-agnostoi-me-iatrikes-piran-proionta-apo-souper-market-kai-ta-moirasan-se-laiki/
Society,www.thetoc.gr,"Συνεχίζεται ο ""χορός"" των Ρίχτερ στην Κρήτη - Σεισμός 4,4 τα ξημερώματα",,THETOC TEAM,"Συνεχίζεται η μετασεισμική ακολουθία στα νότια της Κρήτης μετά  τον σεισμό των 6 Ρίχτερ που σημειώθηκε στις 2 Μαΐου.   Της μεγάλης σεισμικής δόνησης που έγινε αισθητή κυρίως στα νότια του ανατολικού τμήματος του νησιού, ακολούθησαν μεσαίας κλίμακας σεισμικές δονήσεις. Η πιο πρόσφατη ήταν  στις 6:14 σήμερα το πρωί με ένταση 4,4 Ρίχτερ  και επίκεντρο θαλάσσιο χώρο 132,4 χλμ νοτιοανατολικά του Ηρακλείου και εστιακό βάθος στα 5χλμ. Όπως δήλωσε στο ΑΠΕ-ΜΠΕ ο γεωλόγος του Μουσείου Φυσικής Ιστορίας Χαράλαμπος Φασουλάς,  το φαινόμενο φαίνεται να εξελίσσεται ομαλά.  ""Δεν δείχνει να υπάρχει μετατόπιση σε ό,τι αφορά το επίκεντρο, όλοι οι σεισμοί μετά τα 6 Ρίχτερ που καταγράφηκαν ήταν στην ευρύτερη περιοχή του αρχικού επικέντρου. Δεν μας ανησυχεί, το παρακολουθούμε ως φαινόμενο που δείχνει ως προς τα μεγέθη σεισμών που δίνει, να έχει μια φθίνουσα πορεία. Έχουμε το τελευταίο πενθήμερο καταγράψει σεισμικές δονήσεις της τάξης των 5 Ρίχτερ, των 4,8 και η σημερινή των 4,4 Ρίχτερ ανήκει στην σεισμική ακολουθία"", δήλωσε ο κ. Φασουλάς, ο οποίος πρόσθεσε ότι οι σεισμικές δονήσεις δεν έχουν ανησυχήσει τον πληθυσμό του νησιού καθώς δεν γίνονται αισθητοί, αν και επιφανειακοί, λόγω της μεγάλης απόστασης από τα νότια παράλια της Κρήτης. Με πληροφορίες από ΑΠΕ-ΜΠΕ ",https://www.thetoc.gr/koinwnia/article/sunexizetai-o-xoros-ton-rixter-stin-kriti---44-ta-ximeromata/
Society,www.thetoc.gr,"Βγήκαν πάλι τα όπλα στην Κρήτη: Πυροβολισμοί σε βενιζινάδικο, αναζητούνται οι δράστες",,THETOC TEAM,"Σε ""ξεκαθάρισμα προσωπικών λογαριασμών"" αποδίδεται, σύμφωνα με πληροφορίες, το περιστατικό που σημειώθηκε αργά το μεσημέρι στο Αρκαλοχώρι έξω από βενζινάδικο, όπως έγραψε το ekriti., λίγα μόλις 24ωρα μετά το διπλό φονικό στα Ανώγεια. Στην αστυνομία έχει σημάνει συναγερμός για τον εντοπισμό των δύο ανδρών οι οποίοι μέρα μεσημέρι σκόρπισαν τον τρόμο. Σύμφωνα με τις νεότερες πληροφορίες, οι δύο άνδρες επέβαιναν σε ΙΧ αυτοκίνητο και πυροβόλησαν εναντίον άλλου αυτοκινήτου, στο οποίο επέβαινε ένας άνδρας. Μάλιστα πυροβόλησαν τόσο στον αέρα, όσο και εναντίον του οχήματος. Η αστυνομία έχει εξαπολύσει ανθρωποκυνηγητό για τον εντοπισμό των δραστών, οι οποίοι της είναι γνώριμοι. Δυστυχώς η Κρήτη έρχεται για ακόμη μία φορά στο προσκήνιο, με φόντο την οπλοκατοχή και την οπλοχρησία. Σε δηλώσεις του στο ekriti ο Δήμαρχος Μινώα Πεδιάδος Μανώλης Φραγκάκης, έκανε λόγο για ένα ""πολύ λυπηρό περιστατικό, για ένα φαινόμενο, που πρέπει όλοι να εμποδίσουμε να επαναλαμβάνεται"". Πηγή:  ekriti  ",https://www.thetoc.gr/koinwnia/article/bgikan-pali-ta-opla-stin-kriti-purobolismoi-se-benizinadiko-anazitountai-oi-drastes/
Society,www.thetoc.gr,Εγκώμια από τα διεθνή ΜΜΕ: Η Ελλάδα ιδανική λύση για διακοπές το φετινό καλοκαίρι,,THETOC TEAM,"Ιδανική λύση για τις καλοκαιρινές  διακοπές  το 2020, χαρακτηρίζουν την  Ελλάδα  τα  διεθνή Μ ΜΕ, δίνοντας ιδιαίτερη έμφαση στην επιτυχία αντιμετώπισης της πανδημίας του κορονοϊού. Ο τουρισμός αποτελεί το μεγάλο στοίχημα σε αυτή την κρίσιμη φάση, με την κυβέρνηση και τους φορείς να εργάζονται πυρετωδώς για να εκπονήσουν ένα βιώσιμο πλάνο και να διασωθεί η σεζόν. Η Ελλάδα, με κάποια από τα αυστηρότερα μέτρα στην Ευρώπη, περιόρισε μέχρι τώρα με επιτυχία την πανδημία και διεκδικεί ήδη τώρα τουρίστες, αναφέρει η εβδομαδιαία γερμανική εφημερίδα ""Die Zeit"", επισημαίνοντας ότι τα ξενοδοχεία θα είναι ανοιχτά από τον Ιούλιο, ενώ υπάρχουν σκέψεις και για επιμήκυνση της τουριστικής περιόδου μέχρι τον Οκτώβριο ή τον Νοέμβριο. ""Στην Ελλάδα τα κρούσματα είναι λιγότερα σε σχέση με άλλες ευρωπαϊκές χώρες. Για αυτό η ελληνική κυβέρνηση θέλει να βάλει μπροστά τον τουρισμό όσο το δυνατόν συντομότερα. Συζητούμε για το πώς θα διασφαλιστούν οι τουρίστες σε κάθε ξενοδοχείο, για το πώς θα φροντίσουν τους φιλοξενούμενους - ακόμη και κατά την περίπτωση που υπάρξουν κρούσματα"", δηλώνει ο επικεφαλής της TUΙ Γερμανίας Μάρεκ Άντριουστσακ, επισημαίνοντας ωστόσο ότι προηγουμένως θα πρέπει να επιτραπεί στους Γερμανούς να βγουν από την πατρίδα τους χωρίς ταξιδιωτική οδηγία. Η εφημερίδα αναφέρει ακόμη ότι η ελληνική κυβέρνηση έχει συστήσει Ομάδα Δράσης, η οποία διαπραγματεύεται με τουριστικούς ομίλους όπως η TUI και η DER Touristik τις λεπτομέρειες σχεδίου ασφάλειας, το οποίο προβλέπει μεταξύ άλλων τον εξοπλισμό των ξενοδοχείων με αντισηπτικό και την αποτροπή μεγάλων συναθροίσεων, τόσο σε παραλίες όσο και σε πισίνες. Η εφημερίδα φιλοξενεί και σχετικές δηλώσεις του υπουργού Τουρισμού, Χάρη Θεοχάρη. Αισιόδοξος σε ό,τι αφορά τη δυνατότητα ταξιδιών στο εξωτερικό φέτος το καλοκαίρι εμφανίζεται και ο διακεκριμένος λοιμωξιολόγος, επικεφαλής του Ινστιτούτου Ιατρικής Μικροβιολογίας του Πανεπιστημίου του Χάλε, Αλεξάντερ Κεκουλέ. ""Θα πρέπει να υπολογίζουμε ότι το καλοκαίρι, λόγω των υψηλών θερμοκρασιών, ο αριθμός των κρουσμάτων θα υποχωρήσει παγκοσμίως"", εκτιμά ο καθηγητής, σημειώνοντας ταυτόχρονα ότι για αυτή του την πρόβλεψη δέχεται επικρίσεις συναδέλφων του, αλλά εμμένει στην άποψή του. ""Όταν προτρέπουμε τον κόσμο να μην σχεδιάσει φέτος ταξίδια στο εξωτερικό και αργότερα διαπιστώσουμε ότι τα κρούσματα είναι πλέον ελάχιστα, τότε θα αρθούν οι ταξιδιωτικές οδηγίες, θα ανοίξουν τα σύνορα, αλλά ούτε οι αεροπορικές εταιρίες ούτε τα ξενοδοχεία θα έχουν πραγματικά προετοιμαστεί"", προειδοποιεί. ""Mεγάλη ανησυχία για τις καλοκαιρινές διακοπές"", γράφει η γερμανική εφημερίδα Bild δίνοντας ταυτόχρονα και τη λύση. ""Αν και το καλοκαίρι είναι πολύ κοντά, φέτος τα σχέδια των διακοπών συνεχίζουν να εκκρεμούν καθώς με την πανδημία του κορονοϊού εκατομμύρια πολίτες δεν ξέρουν πώς θα εξελιχθεί η κατάσταση εν μέσω πανδημίας της νόσου Covid-19"".  Η κυβέρνηση του Βερολίνου εξέδωσε παγκόσμια ταξιδιωτική οδηγία για τους τουρίστες μέχρι τουλάχιστον τις 14 Ιουνίου. ""Οι Γερμανοί δεν πρέπει όμως να συνεχίσουν να ανησυχούν για τις διακοπές τους καθώς μέσα σε αυτή την αναμπουμπούλα, μία χώρα τους δίνει ελπίδα! Η Ελλάδα"", γράφει η εφημερίδα. Ως ιδανικό προορισμό διακοπών παρουσιάζει την Ελλάδα και η βρετανική Telegraph, που μάλιστα σημειώνει ότι η χώρα μας ""δεν έχει ανταγωνιστή"". Στο ρεπορτάζ γίνεται αφιέρωμα στις ομορφιές της Ελλάδας, ενώ ο συντάκτης αναφέρεται σε όλα όσα πρέπει να αναζητήσει ένας ξένος τουρίστας στην Ελλάδα. Αν και το επόμενο ταξίδι του Όλιβερ Σμιθ της Telegraph, ήταν προγραμματισμένο για τα τέλη Μαΐου, με προορισμό την Ελβετία και τις ιταλικές λίμνες με τρένο, ο δημοσιογράφος θεωρεί ότι είναι απίθανο να πραγματοποιηθεί. ""Θα ήθελα να σκέφτομαι πως μέχρι τον Σεπτέμβριο θα μας έχει δοθεί το πράσινο φως για να ξεφύγουμε από τις δικές μας ακτές. Αν συμβεί αυτό, θα έχω περάσει έναν ολόκληρο χρόνο χωρίς να φύγω εκτός Αγγλίας. Και υπάρχει μια χώρα που θα ήθελα να επισκεφθώ πάνω από όλες τις υπόλοιπες"", γράφει. Ο Σμιθ αναφέρει ότι εκατομμύρια άνθρωποι θα θελήσουν να περάσουν διαφορετικά τις διακοπές τους, ενδεχομένως σε κάποιους εξωτικούς προορισμούς. ""Όχι όμως εγώ. Θα ψάξω για κάτι οικεία καθησυχαστικό, μια χώρα που γνώρισα και αγαπώ, όπου οι καλές διακοπές είναι εγγυημένες"". Ο προορισμός των ονείρων του είναι ένα μέρος όπου οι Βρετανοί είναι πάντα ευπρόσδεκτοι με ανοιχτές αγκάλες και όπου ο ήλιος λάμπει πάντα. Αυτό που θέλει είναι η  παρθένα νησιωτική ζωή, τα ανεπιτήδευτα φαγητά και καταλύματα, οι ήσυχες παραλίες, βόλτες σε καταπράσινα λιβάδια και μια πλήρη απομάκρυνση από τις πιέσεις της σύγχρονης ζωής.  Η βρετανική Sun, από την πλευρά της, σε θέμα με τίτλο ""Πότε θα μπορέσω να ταξιδέψω στην Ελλάδα;"" επισημαίνει πως ""ορισμένα ελληνικά νησία, όπως η Σαντορίνη, η Κρήτη και η Κως δεν έχουν αναφέρει κρούσματα κορωνοϊού. Παρ' όλα αυτά, ο τουρισμός δεν θα επιστρέψει άμεσα στη χώρα, με την απαγόρευση πτήσεων να έχει ισχύ ως τα μέσα Μαΐου. Οι τουρίστες χάρηκαν, ακούγοντας πως τα ξενοδοχεία θα ανοίξουν από την 1η Ιουνίου, αν και αυτό θα εξυπηρετήσει αρχικά τον εγχώριο τουρισμό. Στα καλά νέα, ξεκίνησε η άρση των μέτρων του lockdown και οι τουρίστες θα μπορούν να επιστρέψουν στη χώρα από τον Ιούλιο, αν η διασπορά του ιού παραμείνει χαμηλή"". Το CNN επανήλθε σήμερα με νέες αναφορές στην Ελλάδα ως τουριστικό προορισμό, αναφέροντας, μεταξύ άλλων πως ""η Ελλάδα αποτελεί τουριστικό θέλγητρο κι αυτό δεν είναι μυστικό, ωστόσο με τον περισσότερο κόσμο να βιώνει την πανδημία του κορονοϊού, η ιδέα καλοκαιρινών διακοπών εκεί, αποτελεί μακρινό όνειρο. Ίσως, όμως, και όχι, όπως λένε Έλληνες αξιωματούχοι. Το κράτος της Μεσογείου εμφανίζεται σαν ένα σπάνιο success story αναφορικά με την αντιμετώπιση του ιού. Η επιβολή σκληρού και έγκαιρου lockdown, επέτρεψε στη χώρα να κρατήσει πολύ χαμηλά τους θανάτους, ενώ από αυτή την εβδομάδα ορισμένες επιχειρήσεις άνοιξαν εκ νέου για πρώτη φορά. Και ο ρεαλιστής πρωθυπουργός Κυριάκος Μητσοτάκης πιστεύει πως, αν και επιφυλακτικός, αυτό είναι ένα μοντέλο για να καλωσορίσει ορισμένους τουρίστες το φετινό καλοκαίρι"". Άρθρο στο οποίο περιγράφει την καλή κατάσταση και την επιτυχημένη προσπάθεια αντιμετώπισης της πρώτης φάσης της πανδημίας του κορονοϊού στην Ελλάδα, δημοσιεύει η ισπανική εφημερίδα ""ABC"". Στην ηλεκτρονική έκδοση της ""ΑBC"" δημοσιεύεται άρθρο με τίτλο "" Έναρξη της τουριστικής δραστηριότητας στην Ελλάδα την 1η Ιουλίου "" και υπότιτλο: ""Η έγκαιρη λήψη μέτρων κατά της πανδημίας και η τήρησή τους από τους Έλληνες, δημιουργούν σχετικά αισιόδοξο κλίμα"". Όπως αναφέρει η αρθρογράφος ""στην Ελλάδα, οι ξενοδόχοι, οι χιλιάδες εργαζόμενοι στον τουριστικό τομέα και τα ταξιδιωτικά γραφεία άκουσαν με κάποια ανακούφιση τον Έλληνα πρωθυπουργό, Κυριάκο Μητσοτάκη, να λέει στη διάρκεια συνέντευξης την περασμένη Δευτέρα, ότι η τουριστική δραστηριότητα θα αρχίσει από την 1η Ιουλίου. Ο πρωθυπουργός αναφερόταν στη σταδιακή χαλάρωση των μέτρων, τα οποία προετοίμασε η επιστημονική συμβουλευτική επιτροπή της ελληνικής κυβέρνησης"". Σύμφωνα με ρεπορτάζ της Daily Mail, χώρες της Ευρώπης εξετάζουν σχέδια, ώστε να συμφωνήσουν πότε θα είναι εφικτά τα ταξίδια και ποιες θα μετάσχουν σε ένα σχήμα όπου θα μπορούν να δέχονται τουρίστες μεταξύ τους. και από το οποίο πιθανότατα θα εξαιρεθεί η Βρετανία. Όπως αναφέρει η βρετανική εφημερίδα,  έχουν ήδη συγκροτηθεί επίσημες και άτυπες συμμαχίες μεταξύ των χωρών που θεωρούν ότι έχουν θέσει υπό έλεγχο την πανδημία , με τη Γερμανία και την Ιταλία να αρχίζουν να χαλαρώνουν τα lockdown και να λένε ότι οι πολίτες τους θα πρέπει να έχουν την ευκαιρία να απολαύσουν θερινές διακοπές. Τονίζεται πως κάποια κράτη που κατάφεραν άμεσα να περιορίσουν την εξάπλωση του κορονοϊού, ανάμεσά τους η Ελλάδα, η Αυστρία, η Δανία, η Τσεχία, το Ισραήλ, η Αυστραλία και η Νέα Ζηλανδία, συνεργάζονται για την ενίσχυση του τουρισμού. Η  Frankfurter Allgemeine Zeitung  φιλοξενεί συνέντευξη του έλληνα υπουργού Τουρισμού Χάρη Θεοχάρη σχετικά με τα μέτρα που σχεδιάζει να λάβει η Ελλάδα για να σώσει, όπως γράφει η εφημερίδα, την καλοκαιρινή τουριστική περίοδο. Ο υπουργός Τουρισμού ανακοινώνει ""την παρουσίαση ενός σχεδίου για τη στήριξη του τουρισμού μέσα στις επόμενες μέρες, το οποίο περιλαμβάνει  υγειονομικούς κανόνες για παραλίες, ξενοδοχεία και μεταφορές, αλλά και μειώσεις φόρων για τον τουριστικό κλάδο "". Εν αναμονή της τελικής απόφασης των ειδικών, ο Χάρης Θεοχάρης αναφέρει ότι η ιδέα της ελληνικής κυβέρνησης είναι ""τα υποχρεωτικά τεστ για κορωνοϊό να γίνονται στη χώρα προέλευσης, έτσι ώστε οι τουρίστες να αισθάνονται ασφαλείς ήδη κατά την επιβίβαση στο αεροσκάφος"". Σε σχετική ερώτηση της εφημερίδας ο έλληνας υπουργός Τουρισμού διαβεβαιώνει ότι  τον τελευταίο λόγο για την φετινή σεζόν τον έχουν οι επιδημιολόγοι : ""Αποστολή μου είναι να προετοιμάσω τα πάντα για την ημέρα που θα επιτραπούν και πάλι οι διεθνείς μετακινήσεις. Αν όμως οι ειδικοί μάς πουν ότι πρέπει να κάνουμε ένα βήμα πίσω θα το πράξουμε. Σε περίπτωση που, για παράδειγμα, ξανακλείσουν κομμωτήρια και κουρεία τότε δεν θα έχει πια νόημα να μιλάμε για τουρισμό. Όλες οι δηλώσεις μου γίνονται με επιφύλαξη. Σχεδιάζουμε την καλοκαιρινή περίοδο υπό την προϋπόθεση ότι η κατάσταση συνεχίζει να βρίσκεται υπό έλεγχο. Δεν πρόκειται να πάρουμε παράλογα ρίσκα"". Στον ""επιτυχημένο δρόμο της Ελλάδας μέσα στην κρίση"" αναφέρεται άρθρο του περιοδικού Der Spiegel και εξηγεί τις παραμέτρους που οδήγησαν στα θετικά αποτελέσματα της χώρας στη μάχη με την πανδημία του κορονοϊού. Σύμφωνα με τον συντάκτη, ""παρά τις αντιξοότητες και τις προσδοκίες των περισσότερων ειδικών, η Ελλάδα έχει μέχρι στιγμής αντιμετωπίσει απροσδόκητα καλά την πανδημία του κορονοϊού"", αν και είχε τις προϋποθέσεις σοβαρής κρίσης, λόγω των συνεπειών της χρηματοπιστωτικής κρίσης και του γηρασμένου πληθυσμού της. ""Φαινόταν ότι υπήρχαν όλα τα υλικά για μια καταστροφή. Τα πράγματα ήρθαν διαφορετικά"", επισημαίνει το γερμανικό περιοδικό και παραθέτει τα στοιχεία κρουσμάτων και θυμάτων από τον ιό. ""Για αυτούς τους αριθμούς η Ελλάδα έλαβε επαίνους από διεθνείς οργανισμούς, ξένες κυβερνήσεις και διεθνή ΜΜΕ. Η επιτυχία πρέπει να αποδοθεί σε τέσσερις διαφορετικούς παράγοντες"", συνεχίζει ο συντάκτης και αναφέρεται στο γεγονός ότι η ελληνική κυβέρνηση ""άκουσε ήδη από τον Φεβρουάριο τις προειδοποιήσεις Ελλήνων επιστημόνων και διαβουλεύτηκε με διεθνώς αναγνωρισμένους ειδικούς, όπως ο Ηλίας Μόσιαλος"" και στις ""πολιτικές αποφάσεις που έλαβε γρήγορα"" ο πρωθυπουργός Κυριάκος Μητσοτάκης, ακυρώνοντας π.χ. καρναβαλικές εκδηλώσεις παρά τις έντονες διαμαρτυρίες, αλλά και επιβάλλοντας από τις 11 Μαρτίου όλους τους υπόλοιπους περιορισμούς.  ",https://www.thetoc.gr/koinwnia/article/umnoi-apo-ta-diethni-mme-i-ellada-idaniki-lusi-gia-diakopes-to-fetino-kalokairi/
Society,www.thetoc.gr,"Νέος σεισμός 4,2 Ρίχτερ στην Κρήτη",,THETOC TEAM,"Σεισμική δόνηση 4,2 βαθμών της κλίμακας Ρίχτερ κατέγραψαν οι σεισμογράφοι των τεσσάρων φορέων συγκρότησης του Εθνικού Σεισμολογικού Δικτύου στις 06:14, όπως ανακοίνωσε το Γεωδυναμικό Ινστιτούτο του Εθνικού Αστεροσκοπείου Αθηνών . Το επίκεντρο της δόνησης εντοπίζεται στον θαλάσσιο χώρο 79 χιλιόμετρα νότια της Άρβης στην Κρήτη και προέρχεται από απόσταση 443 χλμ νότια/νοτιοανατολικά της Αθήνας. Υπενθυμίζεται ότι στις 2 Μαϊου σημειώθηκε πολύ ισχυρή σεισμική δόνηση μεγέθους 6 Ρίχτερ η οποία αναστάτωσε το νησί ενώ προξένησε και μίνι τσουνάμι. Ο σεισμός είχε επίκεντρο τη θαλάσσια περιοχή νότια της Ιεράπετρας, 90 χιλιόμετρα μεταξύ Ιεράπετρας και Άρβης.  Η σημερινή δόνηση προέρχεται από την ίδια περιοχή.   Πηγή: ΑΠΕ - ΜΠΕ",https://www.thetoc.gr/koinwnia/article/neos-seismos-42-rixter-stin-kriti/
Society,tovima.gr,Ανησυχία για το άνοιγμα των σχολείων – Τι δείχνει νέα έρευνα," 08.05.2020, 23:36",tovima.gr,"Με αρκετές χώρες να ετοιμάζονται να ξανανοίξουν τα σχολεία τους, νέα έρευνα προκαλεί ανησυχία για το ενδεχόμενο μια τέτοια κίνηση να οδηγήσει σε ένα δεύτερο κύμα της φονικής πανδημίας. Η επιστημονική κοινότητα έχει στρέψει την προσοχή της σε έρευνες για την εξάπλωση και τη μεταδοτικότητα του ιού, ενόψει της χαλάρωσης των μέτρων. Αν και από τα συνολικά κρούσματα του νέου κοροναϊό ένα πολύ μικρό ποσοστό αφορά παιδιά ηλικία κάτω των 18 ετών, τα παιδιά έχουν τεθεί στο μικροσκόπιο των ειδικών και έχουν γίνει αντικείμενο μελέτης των Εθνικών Ινστιτούτων υγείας σε όλο τον κόσμο. Στην Βρετανία, κατά τη διάρκεια της πανδημίας οι επιστήμονες έκαναν λόγο για μια νέα “μυστηριώδη πάθηση” των παιδιών. Τι γίνεται με τον δείκτη Ro Στην Ιταλία, ένα μοντέλο της πιθανής εξέλιξης της πανδημίας υπογραμμίζει τον κίνδυνο που προκύπτει από τον συνδυασμό του γεγονότος ότι τα παιδιά συχνά περνούν την ασθένεια ασυμπτωματικά, ενώ υπό φυσιολογικές συνθήκες έχουν περισσότερες κοινωνικές επαφές σε σχέση με τους ενήλικες. Σύμφωνα με το ίδιο μοντέλο, το άνοιγμα των σχολείων είναι αρκετό για την εκτόξευση του δείκτη  Ro  περίπου στο 1,3. Πρόκειται για τον δείκτη που εκφράζει τον ρυθμό μετάδοσης του ιού στον πληθυσμό, δηλαδή τον αριθμό των ανθρώπων που μολύνει με τον ιό κάθε κρούσμα. Προκειμένου η πανδημία να υποχωρήσει μέχρι σταδιακά να εξαφανιστεί, ο  Ro  θα πρέπει να παραμένει κάτω του 1. Κίνδυνος και για τα ίδια τα παιδιά Το γεγονός ότι τα παιδιά συνήθως περνούν τον ιό ελαφρά, δεν σημαίνει ότι δεν κινδυνεύουν. Ορισμένα έχουν ασθενήσει, ενώ υπάρχουν και περιπτώσεις ανηλίκων που έχασαν τη ζωή τους από τον ιό. Στα νοσοκομεία του Μιλάνου και της Νέας Υόρκης νοσηλεύονται αρκετά παιδιά που πάσχουν από κοροναϊό, ενώ έχουν καταγραφεί και θάνατοι. Στην Ιταλία, τα κρούσματα σε παιδιά ηλικίας κάτω των 9 ετών είχαν αγγίξει τα 1.478 στις 28 Απριλίου, ενώ δύο εξ αυτών έχασαν τη ζωή τους. Στο παιδιατρικό νοσοκομείο Bambino Gesu της Ρώμης δύο παιδιά νοσηλεύονται στην εντατική στο σύνολο 16 ασθενών με κορονοϊό. Με τις κυβερνήσεις σε όλο τον κόσμο να εξετάζουν την άρση των  lockdown  και το άνοιγμα των σχολείων, η νέα έρευνα επισημαίνει τον κίνδυνο η μετάδοση του ιού μέσω των παιδιών να επιδεινώσει την πανδημία. Αντίστοιχη γερμανική μελέτη σημειώνει ότι τα παιδιά μπορεί να μην νοσούν εξίσου βαριά από κοροναϊό, αλλά είναι σε θέση να λειτουργήσουν ως αθόρυβοι φορείς, μεταδίδοντάς τον τόσο όσο και οι ενήλικες, ενώ σύστησε προσοχή σε σχέση με το άνοιγμα των σχολείων. Τι έδειξε η ιταλική μελέτη Η ιατρική επιθεώρηση New England Journal of Medicine δημοσίευσε την 1η Μαΐου μια μελέτη για παιδιά στην Ιταλία που παρουσίασαν Covid-19. Η μελέτη έδειξε ότι περισσότερα από τα μισά παιδιά μολύνθηκαν από την ασθένεια εκτός οικογένειας ή από άγνωστες πηγές. Το συμπέρασμα των επιστημόνων ήταν ότι αυτό οφείλεται στην καθυστέρηση λήψης περιοριστικών μέτρων από την ιταλική κυβέρνηση. Δεν λείπουν ωστόσο και οι ερευνητές που αμφισβητούν την ικανότητα των παιδιών να διασπείρουν τον ιό. Πρόσφατη μετα-ανάλυση των μέχρι τώρα παγκόσμιων μελετών από την παιδιατρική ιστοσελίδα «Don’t Forget The Bubbles»  κατέληξε σε  περιορισμένες ενδείξεις ότι τα παιδιά μεταδίδουν τη νόσο σε άλλους. Η σύνοψη διαπίστωσε ότι δεν έχουν καταγραφεί περιπτώσεις παιδιών κάτω των 10 ετών τα οποία να έχουν μεταδώσει τη λοίμωξη σε ενήλικες. Εθνικά Ινστιτούτα Υγείας ανακοίνωσαν τη Δευτέρα ότι Αμερικανοί ερευνητές θα παρακολουθήσουν παιδιά σε 2.000 οικογένειες για να μάθουν πώς μεταδίδεται ο  ιός  και να προσδιορίσουν σε ποιο ποσοστό εμφανίζουν συμπτώματα. Στο  Ηνωμένο Βασίλειο, την Ισπανία, την Ιταλία και τις ΗΠΑ, οι υγειονομικές αρχές και οι γιατροί προειδοποιούν για έναν αυξανόμενο αριθμό παιδιών με «φλεγμονώδη  πάθηση » που  ενδέχεται να συνδέεται  με τον κορον αϊό. Μόνο στην πολιτεία της Νέας Υόρκης, οι αρχές έχουν εντοπίσει 64 πιθανές περιπτώσεις. Το υπουργείο Υγείας της Νέας Υόρκης εξέδωσε την Τετάρτη ανακοίνωση στους παρόχους υγειονομικής περίθαλψης. «Ευτυχώς, τα περισσότερα παιδιά με κοροναϊό εμφανίζουν μόνο ήπια συμπτώματα, αλλά σε μερικά μπορεί να αναπτυχθεί ένα επικίνδυνο φλεγμονώδες σύνδρομο», δήλωσε ο Howard Zucker, επίτροπος υγείας. Μεταξύ των παιδιών με κοροναϊό, τα μικρότερα είναι εκείνα που έχουν επιβαρυνθεί περισσότερο. Στην Ιταλία, τα βρέφη κάτω του ενός έτους αποτελούν το 37% των 134 παιδιών που είχαν νοσηλευτεί έως τις 28 Απριλίου. Πηγή:  www.bloomberg.com",https://www.tovima.gr/2020/05/08/society/anisyxia-gia-to-anoigma-ton-sxoleion-ti-deixnei-nea-ereyna/
Society,tanea.gr,Βαρέα και ανθυγιεινά: Τι ισχύει για όσους θέλουν να πάρουν σύνταξη,4 Ιουλίου 2019 | 07:44,tanea.gr,"Οδηγίες για το νέο καθεστώς συνταξιοδότησης με Βαρέα και Ανθυγιεινά Επαγγέλματα (ΒΑΕ) παρέχει εγκύκλιος του ΕΦΚΑ, διευκρινίζοντας ότι αφορά αιτήσεις από 17 Μαΐου 2019 και μετά. Ειδικότερα, από την ημερομηνία αυτή και μετά, για κάθε περίπτωση συνταξιοδότησης που κρίνεται είτε με τις διατάξεις του ΚΒΑΕ είτε με άλλες ειδικές διατάξεις, με βάση το παλαιότερο καθεστώς απαιτούνταν να έχουν πραγματοποιηθεί 1.000 ή 500 ημέρες ασφάλισης εντός των τελευταίων 10 ή 13 χρόνων πριν από τη συμπλήρωση του εκάστοτε ισχύοντος ορίου ηλικίας ή μέχρι την ημερομηνία υποβολής της αίτησης συνταξιοδότησης. Με βάση τις αλλαγές που έγιναν, το χρονικό αυτό διάστημα ορίζεται πλέον σε 17 έτη. Οι εν λόγω διατάξεις εφαρμόζονται για τις αιτήσεις συνταξιοδότησης που υποβάλλονται από τη δημοσίευση του Ν. 4611/2019, ήτοι από 17 Μαΐου 2019 και μετά. Επίσης μπορούν να εφαρμοστούν, ως ευνοϊκότερες, και για εκκρεμείς κατά την ημερομηνία αυτή αιτήσεις συνταξιοδότησης ασφαλισμένων, οι οποίοι δεν είχαν πραγματοποιήσει τις απαιτούμενες 1.000 ή 500 ημέρες ασφάλισης κατά περίπτωση, κατά το προϊσχύον χρονικό διάστημα των 13 ετών, με έναρξη συνταξιοδότησης και οικονομικών αποτελεσμάτων στις 17 Μαΐου 2019. Το ίδιο ισχύει και για τις αιτήσεις που τυχόν είχαν απορριφθεί μετά την ημερομηνία αυτή, οι οποίες θα επανεξεταστούν ύστερα από αίτηση-όχληση των ενδιαφερομένων. Σημειώνεται ότι με τον πρόσφατο νόμο 4611/2019 επιμηκύνεται από 13 σε 17 χρόνια το χρονικό διάστημα στο οποίο πρέπει να έχουν συμπληρωθεί οι 1.000 εκ των 3.600 απαιτούμενων ημερών εργασίας σε Βαρέα και Ανθυγιεινά Επαγγέλματα (ΒΑΕ), από συνολικό χρόνο ασφάλισης 4.500 ημερών ή 15 ετών, για ασφαλισμένους μέχρι τις 31 Δεκεμβρίου 1992, προκειμένου οι εργαζόμενοι να δικαιούνται σύνταξη μέχρι τη συμπλήρωση του κατά περίπτωση οριζόμενου ορίου ηλικίας ή μέχρι την ημερομηνία υποβολής της αίτησης συνταξιοδότησης. Η ίδια διάταξη αποσαφηνίζει πως για τους άνδρες τα όρια ηλικίας συνταξιοδότησής τους στα Βαρέα και Ανθυγιεινά Επαγγέλματα έχουν αυξηθεί κατά δύο έτη από το 2013, σύμφωνα με τον νόμο 4093/2012. Συγκεκριμένα, απαιτείται η συμπλήρωση του 60ού έτους της ηλικίας τους μέχρι την 31η Δεκεμβρίου 2012 και του 62ου έτους από την 1η Ιανουαρίου 2013 και εφεξής. Για τις γυναίκες, το αντίστοιχο όριο ηλικίας συνταξιοδότησης διαμορφώνεται τελικά, σύμφωνα με τους νόμους 4093/2012 και 3863/2010, στο 55ο έτος της ηλικίας για όσες συμπληρώνουν τον συντάξιμο χρόνο το 2010, το 56ο έτος για όσες συμπληρώνουν τον συντάξιμο χρόνο το 2011, το 57ο έτος το 2012 και το 62ο έτος από 1η Ιανουαρίου 2013 και μετά. Προς όφελος των ασφαλισμένων δίνεται η δυνατότητα συνταξιοδότησης στα ΒΑΕ εφόσον η πλήρωση της προϋπόθεσης της πραγματοποίησης 1.000 τουλάχιστον ημερών εργασίας στα ΒΑΕ έχει συντελεστεί μέχρι και τη συμπλήρωση των απαιτούμενων ορίων ηλικίας ή μέχρι την ημερομηνία της εκ μέρους τους υποβολής αίτησης συνταξιοδότησης. Με τη χρονική επιμήκυνση δίνεται η ευκαιρία συνταξιοδότησης σε περισσότερους εργαζομένους σε Βαρέα και Ανθυγιεινά Επαγγέλματα, αφού πλέον απαιτείται οι συγκεκριμένες ημέρες εργασίας να έχουν πραγματοποιηθεί εντός μεγαλύτερου χρονικού διαστήματος από το αρχικώς προβλεπόμενο Στο μεταξύ εκδόθηκε και η εγκύκλιος για τους ντελιβεράδες, κούριερ κ.λπ. για την εφαρμογή του άρθρου 56 Ν. 4611/19. Μεταξύ άλλων προβλέπεται ότι ο εργοδότης οφείλει, εφόσον έχει την ιδιοκτησία, νομή ή κατοχή του εξοπλισμού (μοτοποδήλατο ή μοτοσικλέτα) που οι εργαζόμενοι χρησιμοποιούν για τη μεταφορά ή διανομή προϊόντων και αντικειμένων, να λαμβάνει όλα τα αναγκαία μέτρα προσαρμογής και συντήρησής τους, ώστε να διασφαλίζονται η υγεία και ασφάλεια των εργαζομένων. Επίσης ο εργοδότης εφοδιάζει με τον κατάλληλο εξοπλισμό προστασίας τους εργαζομένους (προστατευτικό κράνος, πανωφόρι, γάντια, πανωφόρι κατάλληλο για την προστασία του αναβάτη, αδιάβροχη προστασία και ανακλαστικό γιλέκο κ.λπ.).  ",https://www.tanea.gr/2019/07/04/greece/employment/varea-kai-anthygieina-ti-isxyei-gia-osous-theloun-na-paroun-syntaksi/
Society,tovima.gr,Η «νέα κανονικότητα» φέρνει καινούργιες δυσκολίες – Τα νέα μέτωπα και η ανησυχία των επιστημόνων," 10.05.2020, 00:22",tovima.gr,"Κανονικά προχωράει το σχέδιο για την «νέα κανονικότητα», καθώς από εβδομάδα ξεκινά το «δεύτερο επεισόδιο» της άρσης των μέτρων με το άνοιγμα των υπόλοιπων καταστημάτων αλλά και την επιστροφή των μαθητών της Γ Λυκείου στα θρανία τους. Την ίδια στιγμή έχουν ήδη αρχίσει και ετοιμάζονται οι καταστηματάρχες στον χώρο της εστίασης, παρ΄ όλο που συγκαταλέγονται στην τρίτη φάση χαλάρωσης της καραντίνας, δηλαδή στη 1 Ιουνίου, αν όχι και νωρίτερα. Κι ενώ το χρονοδιάγραμμα για την άρση των μέτρων βαίνει όπως είχε προγραμματιστεί αρχικά,  στην κυβέρνηση υπάρχει ανησυχία για τις εικόνες στις πλατείες όπως στην Αγία Παρασκευή, τη Βαρνάβα στο Παγκράτι και  τη Κυψέλη όπου σημειώθηκαν επεισόδια σήμερα. Από τα παραπάνω γίνεται κατανοητό πως η ερχόμενη εβδομάδα είναι κρίσιμη κυρίως για 4 λόγους, καθώς πέρα από τη χαλάρωση της καραντίνας, οι επιστήμονες θα έχουν στα χέρια τους στοιχεία για την πορεία της από όταν έγινε η αρχική άρση των μέτρων. Επιστροφή Γ Λυκείου στα θρανία- Κρίσιμη η πρώτη βδομάδα για την διασπορά της πανδημίας Αλλάζει η καθημερινότητα στα σχολεία από τη Δευτέρα καθώς οι μαθητές της Γ’ Λυκείου θα βρεθούν πίσω στις τάξεις τους.  Η πρώτη εβδομάδα θα είναι ένα σημαντικό κρας τεστ, με το οποίο το υπουργείο Παιδείας ευελπιστεί ότι θα φέρει τη σχολική κοινότητα προ των νέων ευθυνών της απέναντι στην απειλή του κοροναϊού. Περίπου 100.000 μαθητές θα βρεθούν στα θρανία τη Δευτέρα, ενώ από τις 18 Μαΐου οι τάξεις θα γεμίσουν με 500.000 παιδιά.  Το υπουργείο Παιδείας έχει προβλέψει το ενδεχόμενο κάποιος μαθητής ή μέλος της οικογένειάς του να νοσεί και γι’ αυτές τις περιπτώσεις προβλέπεται ο μαθητής να απουσιάζει από την τάξη και να παρακολουθεί μαθήματα εξ αποστάσεως. Οι απουσίες θα καταγράφονται αλλά θα επικρατεί ένα πιο ευέλικτο πλαίσιο δικαιολόγησής τους. Οι σχολικές αίθουσες πρέπει να διαμορφωθούν έτσι ώστε να μεγιστοποιείται η απόσταση μεταξύ των μαθητών στο πλαίσιο του εφικτού, δηλαδή ένας μαθητής ανά θρανίο. Ο μέγιστος αριθμός των μαθητών στα τμήματα ορίζεται στα 15 (ένας μαθητής ανά θρανίο). Η απόσταση των μαθητών πρέπει να είναι ίση με 1,5 μέτρο. Αν κάποια σχολική αίθουσα δεν μπορεί να εξασφαλίσει αυτή την απόσταση μεταξύ των μαθητών, το τμήμα χωρίζεται σε υποτμήματα ανεξαρτήτως αριθμού μαθητών. Ανοίγουν όλα τα καταστήματα, εκτός από τα Mall και την εστίαση – Οι νέοι κανόνες Εκτός από τα σχολεία έρχεται και η δεύτερη “ημερομηνία – κλειδί” όπως είχε ανακοινωθεί στην παρουσίαση του σχεδίου της κυβέρνησης για την σταδιακή επιστροφή στην κανονικότητα. Μετά από τα κομμωτήρια, τα κουρεία, τα βιβλιοπωλεία, τα καταστήματα ηλεκτρονικών ειδών τα καταστήματα αθλητικών ειδών, τα οπτικά, τα κέντρα αισθητικής και τα ΚΤΕΟ που άνοιξαν στις 4 Μαΐου 2020, από την Δευτέρα ανοίγουν όλες οι υπόλοιπες επιχειρήσεις του λιανικού εμπορίου που δεν άνοιξαν στις 4 Μαΐου (εκτός από τα εμπορικά κέντρα). Ανοίγουν και οι σχολές οδηγών. Ως προς τους νέους κανόνες, οι επιχειρήσεις θα πρέπει να τηρήσουν αυστηρά τα μέτρα λειτουργίας, όπως την αναλογία των τετραγωνικών μέτρων ως προς τους παρευρισκόμενους στους χώρους, την απόσταση μεταξύ των θέσεων εργασίας, την τήρηση καταλόγου που αφορά στα ραντεβού των πελατών -όπου απαιτείται- και τα ατομικά μέσα προστασίας δηλαδή τη μάσκα και την υγιεινή των χεριών.  Μάλιστα για τις παραβάσεις των κανόνων προβλέπονται διοικητικές κυρώσεις και οι καταναλωτές μπορούν μέσω του τηλεφωνικού κέντρου 1520 να καταγγέλλουν τη μη τήρηση των μέτρων, αισχροκέρδεια και αθέμιτες εμπορικές πρακτικές. Κρίσιμες αποφάσεις και στην εστίαση – Τι να περιμένουμε για τα τραπεζοκαθίσματα Εκτός των παραπάνω, εντός της εβδομάδας θα κατατεθούν από το υπουργείο Εσωτερικών στη Βουλή και οι ρυθμίσεις για τις διευκολύνσεις που θα δίνονται στους καταστηματάρχες εστίασης για να επεκτείνουν το χώρο στον οποίο κάνουν χρήση των τραπεζοκαθισμάτων τους. Όπως διευκρίνισε ο κ. Θεοδωρικάκος στο Star με τη ρύθμιση τα καταστήματα εστίασης θα μπορούν έως και να διπλασιάσουν τον χώρο που διαθέτουν έως σήμερα προκειμένου να καλύψουν ένα μέρος της χαμένης χωρητικότητάς τους. Αυτό θα γίνει χωρίς να πληρώσουν επί πλέον τέλη στους Δήμους. Όπως εξήγησε ο υπουργός Εσωτερικών, στις περιπτώσεις που δεν υπάρχει χώρος για επέκταση η υπόδειξη που κάνει η νομοθετική παρέμβαση είναι να μειώνονται τα δημοτικά τέλη έως και 50%.  Στη ρύθμιση υπάρχει πρόβλεψη σε ορισμένες περιπτώσεις είτε για μερικές ώρες είτε για το σύνολο της ημέρας να υπάρχει δυνατότητα πεζοδρομήσεων από τους Δήμους, σε κάθε περίπτωση με την προϋπόθεση ότι πρέπει να μένει ελεύθερος ένας χώρος τουλάχιστον 1.80 m για να κυκλοφορούν χωρίς προβλήματα οι πεζοί και οι μόνιμοι κάτοικοι και να μη ταλαιπωρούνται ή κλείνουν οι διαβάσεις σε άτομα με ειδικές ανάγκες. Τι περιμένουν οι επιστήμονες και τι φοβούνται Όλοι οι επιστήμονες βλέπουν με θετικό μάτι τη πορεία της επιδημίας στη χώρα μας, ενώ σήμερα αρκετά αισιόδοξο ήταν το γεγονός πως από τα 2.903 τεστ που διενέργησαν οι κινητές μονάδες του ΕΟΔΥ, μόνο δύο βγήκαν θετικά. Ωστόσο αυτό δεν σημαίνει πως φτάσαμε στο τέλος ή ότι μπορούμε πια να σκεφτόμαστε λες και δεν υπάρχει κοροναϊός. Οι ειδικοί από την πρώτη στιγμή έδωσαν μεγάλη βάση σε δύο  ζητήματα. Κοινωνική Αποστασιοποίηση και μάσκα. Ωστόσο αυτές τις μέρες έγινε σαφές πως αρκετοί δεν τα τήρησαν, καθώς τόσο στις παραλίες σήμερα, όσο και στις πλατείες τις προηγούμενες μέρες δεν ήταν λίγοι εκείνοι που δεν τηρούσαν αποστάσεις και μέτρα.  Οι ειδικοί κρούουν των κώδωνα του κινδύνου και επισημαίνουν πως, αν συνεχιστεί αυτή η κατάσταση ένα νέο lockdown είναι αναπόφευκτο. Άλλωστε κανένας επιστήμονας δεν έκρυψε πως οι συναθροίσεις σε δημόσιους χώρους αποτελούν υγειονομική βόμβα με αποτέλεσμα να υπάρχει και σοβαρό ενδεχόμενο να οδηγήσουν σε αύξηση των κρουσμάτων κοροναϊού και σε εντατικοποίηση των μέτρων περιορισμού κυκλοφορίας Μάλιστα όσον αφορά την αξιολόγηση της πορείας εφαρμογής του σχεδίου και τις αποφάσεις για τα επόμενα βήματα, κρίσιμες θα είναι οι επόμενες μέρες , καθώς και οι ειδικοί της υγείας θα έχουν μια σαφή πρώτη εικόνα και για τα επιδημιολογικά δεδομένα της πρώτης εβδομάδας μετά την καραντίνα, η οποία λειτούργησε και ως περίοδος προσαρμογής.",https://www.tovima.gr/2020/05/10/society/i-nea-kanonikotita-fernei-kainourgies-dyskolies-ta-nea-metopa-kai-i-anisyxia-ton-epistimonon/
Society,tanea.gr,Δημόσιο: Ποιες είναι οι 14 περιπτώσεις που εξαιρούνται στην προεκλογική περίοδο,19 Ιουνίου 2019 | 07:18,tanea.gr,"Στις προεκλογικές περιόδους απαγορεύονται οι κινήσεις που αφορούν σε προσλήψεις, μετακινήσεις ή αλλαγή του εργασιακού καθεστώτος. Ωστόσο, σύμφωνα με την εγκύκλιο του υπουργείου Διοικητικής Ανασυγκρότησης καταγράφονται 14 διαφορετικές περιπτώσεις/δυνατότητες για εξαιρέσεις από τις προεκλογικές απαγορεύσεις. Αναλυτικά: το προσωπικό των υπηρεσιών του Προέδρου της Δημοκρατίας (παρ. 6 αρ. 28 του ν. 2190/1994) 2. Το προσωπικό του άρθρου 22 του ν. 2190/1994 (παρ. 6 αρ. 28 του ν. 2190/1994) 3. Η πρόσληψη προσωπικού για την αντιμετώπιση έκτακτων αναγκών που δημιουργούνται από σεισμούς, πλημμύρες και πυρκαγιές μεγάλης έκτασης (παρ. 3 αρ. 28 του ν. 2190/1994) 4. Οι πράξεις πειθαρχικής διαδικασίας, διαθεσιμότητας και αργίας (παρ. 1 αρ. 28 του ν. 2190/1994) 5. Οι πράξεις που εκδίδονται σε συμμόρφωση προς δικαστικές αποφάσεις (παρ. 1 αρ. 28 του ν. 2190/1994) 6. Η έκδοση πράξεων που αφορούν στο διορισμό, πρόσληψη και σε κάθε σχετική υπηρεσιακή μεταβολή για την πλήρωση των θέσεων που περιλαμβάνονται στην Προκήρυξη 3Κ/2018 Α.Σ.Ε.Π. (τ. Α.Σ.Ε.Π. 4/2018), καθώς και των θέσεων που καλύπτονται, σύμφωνα με το άρθρο 82 του ν. 4483/2017, και με μεταφορά/μετάταξη προσωπικού, δυνάμει των άρθρων 40 του ν. 4440/2016 και 23 του ν. 4587/2018 (παρ. 3 του άρθρου 82 του ν. 4604/2019). 7. Η έκδοση πράξεων που αφορούν διορισμό τακτικού προσωπικού σε Ο.Τ.Α. α’ βαθμού, με την ειδική διαδικασία του άρθρου 91 του ν. 4583/2018, όπως τροποποιήθηκε δυνάμει των άρθρων 86 του ν. 4604/2019 και 222 του ν. 4610/2019 (Ένταξη Προγράμματος «Βοήθεια στο σπίτι») (παρ. 2 του άρθρου 91 του ν. 4583/2018). 8. Σύμφωνα με τις διατάξεις της παρ. 1 του άρθρου τέταρτου του ν. 4616/2019 (Α’ 86): «1. Αποσπάσεις προσωπικού που λήγουν την 28η Ιουνίου 2019 κατά τα οριζόμενα στην παρ. 4 του άρθρου 35 του ν. 4531/2018 (Α’ 62), όπως προστέθηκε με το άρθρο 89 του ν. 4583/2018 (Α’ 212), παρατείνονται έως και την 31η Δεκεμβρίου 2019, σύμφωνα με τη διαδικασία που προβλέπεται στις διατάξεις αυτές. Για τις αποσπάσεις του προηγούμενου εδαφίου δεν ισχύουν οι περιορισμοί του άρθρου 28 του ν. 2190/1994 (Α’ 28)». Συνεπώς, υπάλληλοι των οποίων οι αποσπάσεις είχαν διενεργηθεί με τις ισχύουσες κατά τις 02-12-2016 διατάξεις, οι οποίες παρατάθηκαν έως 31-12-2018, κατ’ εφαρμογή των διατάξεων του άρθρου 35 παρ. 1 του ν. 4531/2018 και, εν συνεχεία, έως και 28-06-2019, κατ’εφαρμογή των διατάξεων του άρθρου 89 του ν. 4583/2018, μπορούν να παραταθούν έως και τις 31-12-2019. Η παράταση αυτή χορηγείται κατόπιν αίτησης του υπαλλήλου και απόφασης του αρμόδιου για το διορισμό οργάνου του φορέα υποδοχής και χωρίς να απαιτείται γνώμη του οικείου υπηρεσιακού συμβουλίου. Η σχετική δυνατότητα αφορά πάσης φύσεως αποσπάσεις, ανεξαρτήτως του φορέα προέλευσης του υπαλλήλου και των διατάξεων με τις οποίες έχει πραγματοποιηθεί η απόσπαση. Πρόσφορο θα ήταν η υποβολή των αιτήσεων να γίνει άμεσα προκειμένου οι πράξεις παράτασης να εκδοθούν έως τις 28-06-2019. 9. Σύμφωνα με την παρ. 2 του άρθρου τέταρτου του ν. 4616/2019 (Α’ 86): «Από τους περιορισμούς του άρθρου 28 του ν. 2190/1994 εξαιρούνται: α. Αποσπάσεις και μετατάξεις υπαλλήλων που έχουν εγκριθεί μέχρι την έναρξη ισχύος του παρόντος από την Κεντρική Επιτροπή Κινητικότητας σύμφωνα με την παρ. 5 του άρθρου 7 ή το άρθρο 11 του ν. 4440/2016 (Α’ 224). 10. Εν προκειμένω, διαδικασίες για απόσπαση/μετάταξη σύμφωνα με το άρθρο 7 παρ. 5 του ν. 4440/2016, όπως ισχύει, για λόγους υγείας ή απόσπαση σύμφωνα με το άρθρο 11 του ν. 4440/2016, όπως ισχύει, για λόγους συνυπηρέτησης, για τις οποίες έχει δοθεί έγκριση της Κεντρικής Επιτροπής Κινητικότητας, δύνανται να ολοκληρωθούν, χωρίς να εμπίπτουν οι διαδικασίες αυτές στην προβλεπόμενη από το άρθρο 28 του ν. 2190/1994 απαγόρευση ή αναστολή. 11. πράξεις που αφορούν διορισμούς ή προσλήψεις, καθώς και οιεσδήποτε μεταβολές αναφερόμενες στην υπηρεσιακή κατάσταση κάθε κατηγορίας προσωπικού, οι οποίες περιλαμβάνονται στις διατάξεις του άρθρου 17 της από 26 Ιουλίου 2018 Πράξης Νομοθετικού Περιεχομένου «Έκτακτα μέτρα για τη στήριξη των πληγέντων και την αποκατάσταση ζημιών από τις πυρκαγιές που έπληξαν περιοχές της Περιφέρειας Αττικής στις 23 και 24 Ιουλίου 2018, όπως κυρώθηκε με τις διατάξεις του άρθρου 3 του ν. 4576/2018 (Α’ 196), καθώς και στις διατάξεις του άρθρου 63 του ν. 4559/2018 (Α’ 142). 12. η διαδικασία μετάταξης του άρθρου 278 του ν. 4555/2018 (Α’ 133), όπως τροποποιήθηκε με το άρθρο 16 παρ. 1 του ν. 4571/2018 (Α’ 186)». 13. Τέλος, με την παρ. 3 του άρθρου τέταρτου του ν. 4616/2019 (Α’ 86) προβλέπεται ότι: «3. Συμβάσεις ορισμένου χρόνου του προσωπικού που υπηρετεί κατά την έναρξη ισχύος του παρόντος (σ.σ. από 7 Ιουνίου 2019) σύμφωνα με τις διατάξεις του άρθρου όγδοου του ν. 4506/2017 (Α’ 191) παρατείνονται για έξι (6) επιπλέον μήνες από τη λήξη τους. Η παράταση των συμβάσεων σύμφωνα με το προηγούμενο εδάφιο δεν μεταβάλλει το χαρακτήρα της σχέσης εργασίας, βάσει της οποίας προσλήφθηκαν οι απασχολούμενοι στις θέσεις αυτές». 14. Σύμφωνα με την παρ. 4 του άρθρου 28 του ν. 2190/1994 σε όλως εξαιρετικές περιπτώσεις κατά τις οποίες απαιτείται μεταβολή στην υπηρεσιακή κατάσταση κάθε κατηγορίας προσωπικού των δημοσίων υπηρεσιών και των Ν.Π.Δ.Δ. της παρ. 1 του άρθρου 14 του ν. 2190/1994 καθώς και πρόσληψη προσωπικού κατά το άρθρο 21 του ν. 2190/1994, προκειμένου να αντιμετωπισθούν ιδιαιτέρως επείγουσες και σοβαρές ανάγκες της υπηρεσίας, απαιτείται προηγούμενη σύμφωνη γνώμη της Τριμελούς Επιτροπής, η οποία συγκροτείται με πράξη του Προέδρου του Συμβουλίου της Επικρατείας. Στις ως άνω περιπτώσεις, οι φορείς δύνανται να υποβάλλουν σχετικό αίτημα στην Τριμελή Επιτροπή την επομένη της προκήρυξης των εκλογών.  ",https://www.tanea.gr/2019/06/19/greece/employment/dimosio-poies-einai-oi-14-periptoseis-pou-eksairountai-stin-proeklogiki-periodo/
Society,tanea.gr,ΟΑΕΔ: Πρόγραμμα επιμόρφωσης ανέργων - Πόσα χρήματα θα παίρνουν,2 Ιουλίου 2019 | 07:29,tanea.gr,"Ένα σημαντικό πρόγραμμα για την απασχόληση ανέργων ηλικίας 30 -45 ετών προωθεί το υπ. Εργασίας. Όπως αναφέρεται στην περίληψη του προγράμματος,  «η Επιτελική Δομή ΕΣΠΑ Υπουργείου Εργασίας, Κοινωνικής Ασφάλισης και Κοινωνικής Αλληλεγγύης, σύμφωνα με το aftodioikisi.gr, αναλαμβάνει την υλοποίηση της πράξης: «Προώθηση στην Απασχόληση Άνεργων ηλικίας 30 έως 45 ετών πτυχιούχων θετικής, τεχνολογικής και οικονομικής κατεύθυνσης, μέσω κατάρτισης στον κλάδο ΤΠΕ»». Ειδικός στόχος του προγράμματος είναι η αύξηση του ποσοστού των καταρτισθέντων ανέργων που λαμβάνουν πιστοποίηση, με έμφαση σε μακροχρόνια ανέργους, γυναίκες και ανέργους που δεν έχουν ενταχθεί στην τριτοβάθμια εκπαίδευση. Αντικείμενο της δράσης αποτελεί η παροχή υπηρεσιών επαγγελματικής συμβουλευτικής, συνεχιζόμενης επαγγελματικής κατάρτισης (θεωρητική κατάρτιση και πρακτική άσκηση) και πιστοποίησης στον κλάδο των ΤΠΕ σε 2.000 ανέργους εγγεγραμμένους στον ΟΑΕΔ, ηλικίας 30-45 ετών, πτυχιούχους ΑΕΙ (Πανεπιστήμια και ΤΕΙ) θετικής, τεχνολογικής και οικονομικής κατεύθυνσης (εκτός πληροφορικής). Η δράση θα υλοποιηθεί με το σύστημα επιταγής κατάρτισης (training voucher) και περιλαμβάνει: 1. παροχή υπηρεσιών επαγγελματικής συμβουλευτικής (δύο συνεδρίες),  2. παροχή υπηρεσιών συνεχιζόμενης επαγγελματικής θεωρητικής κατάρτισης διάρκειας τετρακοσίων (400) ωρών σε ειδικότητα του κλάδου Τεχνολογιών, Πληροφορικής και Επικοινωνιών, 3. πιστοποίηση των γνώσεων και δεξιοτήτων που θα αποκτηθούν στο πλαίσιο του προγράμματος κατάρτισης, και 4. πρακτική άσκηση- on the job training- συνολικής διάρκειας διακοσίων (200) ωρών. Τεχνικός Εφαρμογών Λογισμικού Ειδικός σχεδιασμού ιστοσελίδων και εφαρμογών Προγραμματιστής βάσεων δεδομένων. Η δράση θα πραγματοποιηθεί σε όλες τις Περιφέρειες της χώρας και το φυσικό αντικείμενό της θα πρέπει να έχει ολοκληρωθεί έως τις 31/12/2020 και το οικονομικό μέχρι τις 31 Δεκεμβρίου 2021. Περιλαμβάνει το επίδομα θεωρητικής κατάρτισης το οποίο ανέρχεται σε: 2.000,00 Ευρώ (400 ώρες*5,00 ευρώ/ώρα) και το επίδομα πρακτικής άσκησης το οποίο ανέρχεται σε: 800,00 Ευρώ (200 ώρες*4,00 ευρώ/ώρα). Τα ποσά αυτά έχουν οριστεί σύμφωνα με τις Γενικές Κατευθυντήριες Γραμμές. Το ποσό αυτό θα ανέλθει στα 3.190,00 ευρώ, στην περίπτωση μετατροπής της πρακτικής άσκησης του καταρτιζόμενου, σε σύμβαση εξαρτημένης εργασίας πλήρους απασχόλησης, της οποίας η διάρκεια δεν θα είναι μικρότερη των έξι (6) μηνών, δεδομένου ότι στην περίπτωση αυτή, ο πάροχος κατάρτισης, θα έχει παράσχει επιπρόσθετες και αποτελεσματικότερες υπηρεσίες υποστήριξης και επαγγελματικής συμβουλευτικής, οι οποίες εν τέλει οδήγησαν με επιτυχία στην υπογραφή σύμβασης εργασίας του καταρτιζομένου. Ωφελούμενοι (ομάδα στόχος): άνεργοι, εγγεγραμμένοι στο Μητρώο ανέργων του Ο.Α.Ε.Δ. πτυχιούχοι ΑΕΙ (Πανεπιστήμια και ΤΕΙ) σε κλάδους θετικής, τεχνολογικής και οικονομικής κατεύθυνσης (εκτός πληροφορικής-βλ. παράρτημα ΙΙΙ), ηλικίας από 30 ετών μέχρι 45 ετών (να διανύουν το 30ο και να μην έχουν συμπληρώσει το 45ο έτος τόσο κατά την επιλογή, όσο και κατά την έναρξη συμμετοχής τους στην πράξη). Οι άνεργοι που θα επιλεγούν, σύμφωνα με τα κριτήρια και τις διαδικασίες που τίθενται στην παρούσα, θα εγγραφούν στο Μητρώο Ωφελουμένων σύμφωνα με τους όρους και τις προϋποθέσεις της παρούσας πρόσκλησης. Στην ηλεκτρονική διεύθυνση http://www.voucher.gov.gr, θα γίνει η διαχείριση όλων των ενεργειών για την υλοποίηση της δράσης (όπως υποβολή αιτήσεων συμμετοχής από ενδιαφερόμενους παρόχους κατάρτισης, παρακολούθηση της υλοποίησής της από την ΕΔ ΕΣΠΑ ΑπΚΟ Υποδιεύθυνση ΙΙ –Εφαρμογής Δράσεων Ενεργητικών Πολιτικών Απασχόλησης), καθώς και η ενημέρωση των ωφελούμενων και των παρόχων για την παρούσα πρόσκληση και τη δράση».  ",https://www.tanea.gr/2019/07/02/greece/employment/oaed-programma-epimorfosis-anergon-posa-xrimata-tha-pairnoun/
Society,tanea.gr,ΕΦΚΑ: Πώς παίρνουν σύνταξη όσοι χρωστούν στα Ταμεία,8 Ιουνίου 2019 | 07:47,tanea.gr,"Τους όρους και τις προϋποθέσεις για να βγουν στη σύνταξη οι «εγκλωβισμένοι» υποψήφιοι συνταξιούχοι, οι οποίοι αδυνατούν να πάρουν τη σύνταξή τους εξαιτίας των οφειλών τους στα ασφαλιστικά ταμεία, περιγράφει εγκύκλιος του ΕΦΚΑ, η οποία εξειδικεύει και αναλύει τα δεδομένα που διαμορφώνει ο νόμος για τις 120 δόσεις που ψηφίστηκε πρόσφατα στη Βουλή. Η εγκύκλιος αφορά όσους έχουν ήδη ενταχθεί στην πάγια ρύθμιση, όσους θα ενταχθούν στις 120 δόσεις, αλλά και όσους χρωστούν και δεν έχουν καταθέσει ακόμα αίτηση συνταξιοδότησης. 1 ΤΡΟΠΟΠΟΙΗΣΗ ΟΡΩΝ ΚΑΤΑΒΟΛΗΣ ΣΥΝΤΑΞΗΣ ΣΕ ΟΦΕΙΛΕΤΕΣ ΥΠΟΨΗΦΙΟΥΣ ΣΥΝΤΑΞΙΟΥΧΟΥΣ ΤΟΥ ΦΟΡΕΑ (ΠΑΓΙΑ ΡΥΘΜΙΣΗ)  Στους υποψήφιους συνταξιούχους του φορέα που είχαν οφειλές από ασφαλιστικές εισφορές παρεχόταν η δυνατότητα συνταξιοδότησης, εφόσον το οφειλόμενο ποσό από ασφαλιστικές εισφορές και αναγνωρίσεις δεν ήταν μεγαλύτερο από το 30πλάσιο των κατώτατων ορίων συνταξιοδότησης λόγω γήρατος, όπως ίσχυε κάθε φορά, το οποίο προσαυξανόμενο με τα πρόσθετα τέλη δεν ήταν μεγαλύτερο του ποσού των 20.000 ευρώ για τον τ. ΟΑΕΕ και 15.000 ευρώ για το τ. ΕΤΑΑ. Το παραπάνω ποσό οφειλής συμψηφιζόταν ή παρακρατούνταν από το ποσό της σύνταξης σε ίσες μηνιαίες δόσεις, που δεν ήταν δυνατόν να υπερβαίνουν τις σαράντα. Εφεξής ισχύουν τα ακόλουθα: τα ανωτέρω ποσά οφειλής συμψηφίζονται ή παρακρατούνται από τα ποσά των συντάξεων σε ίσες μηνιαίες δόσεις, που δεν μπορεί να είναι περισσότερες από εξήντα για όλες τις περιπτώσεις συνταξιοδότησης (γήρατος, αναπηρίας, θανάτου). Η πρώτη δόση παρακρατείται από τον πρώτο μήνα απονομής της σύνταξης. Η προαναφερθείσα διάταξη θα έχει εφαρμογή για αιτήματα συνταξιοδότησης που θα υποβληθούν από 1/10/2019 και έπειτα, εφόσον δεν έχει υποβληθεί αίτημα υπαγωγής στη ρύθμιση οφειλών των άρθρων 1-18 του Ν. 4611/19 έως 30/9/2019. 2 ΠΡΟΣΩΠΑ ΠΟΥ ΔΥΝΑΤΑΙ ΝΑ ΥΠΑΧΘΟΥΝ ΣΤΗ ΡΥΘΜΙΣΗ ΟΦΕΙΛΩΝα) Ασφαλισμένοι οι οποίοι θα υπαχθούν στη ρύθμιση από 17/5/2019 έως 30/9/2019 και θα υποβάλουν συνταξιοδοτικό αίτημα ακόμη και μετά τις 30/9/2019. β) Ασφαλισμένοι που η αίτηση συνταξιοδότησης έχει απορριφθεί εφόσον υπαχθούν στη ρύθμιση από 17/5/2019 έως 30/9/2019 και στη συνέχεια υποβάλουν συνταξιοδοτικό αίτημα ακόμη και μετά τις 30/9/2019. γ) Ασφαλισμένοι για τους οποίους έως και 16/5/2019 έχει παρέλθει η προβλεπόμενη δίμηνη προθεσμία για την εφάπαξ καταβολή τού κατά περίπτωση προβλεπόμενου ποσού οφειλής και δεν έχει απορριφθεί το αίτημά τους, εφόσον ανακαλέσουν την αίτησή τους, υπαχθούν στη ρύθμιση από 17/5/2019 έως 30/9/2019 και υποβάλουν συνταξιοδοτικό αίτημα ακόμη και μετά τις 30/9/2019. δ) Υποψήφιοι συνταξιούχοι που έχουν υποβάλει αίτημα συνταξιοδότησης προγενέστερα της 17/5/2019, εφόσον δεν έχει κοινοποιηθεί οφειλή ή αν έχει κοινοποιηθεί δεν έχει παρέλθει η νόμιμη προθεσμία για την εφάπαξ καταβολή και υπαχθούν στη ρύθμιση έως 30/9/2019. Ευνόητο είναι ότι εφόσον από τις διατάξεις του παρόντος δεν ορίζεται διαφορετικά, η έναρξη καταβολής της σύνταξής τους προσδιορίζεται από την 1η του επόμενου μήνα της αίτησης συνταξιοδότησης. ε) Συνταξιούχοι με προσωρινή απόφαση συνταξιοδότησης, εφόσον υπαχθούν στη ρύθμιση έως 30/9/2019, χωρίς μεταβολή της ημερομηνίας έναρξης της συνταξιοδότησής τους. στ) Υποψήφιοι συνταξιούχοι, οι οποίοι κατέβαλαν το απαιτούμενο ποσό από εισφορές που δεν μπορούσε να παρακρατηθεί από τη σύνταξη και έως 17/5/2019 δεν έχει εκδοθεί οριστική συνταξιοδοτική απόφαση. 3 ΠΡΟΣΩΠΑ ΓΙΑ ΤΑ ΟΠΟΙΑ ΔΕΝ ΔΥΝΑΤΑΙ ΝΑ ΓΙΝΕΙ ΕΠΑΝΥΠΟΛΟΓΙΣΜΟΣ ΟΦΕΙΛΩΝ.Ηδη συνταξιούχοι κατά την ημερομηνία έναρξης ισχύος του νόμου, δηλαδή στις 17/5/2019, με οριστική απόφαση συνταξιοδότησης. Για τους δικαιούχους του ΛΕΠΕΤΕ Τροπολογία για τους 17.500 συνταξιούχους της Εθνικής Τράπεζας, οι οποίοι δεν λαμβάνουν την επικουρική σύνταξή τους λόγω της εμπλοκής που επικρατεί στο ΛΕΠΕΤΕ, κατατίθεται στη Βουλή από το υπουργείο Εργασίας. Ο Λογαριασμός Επικούρησης Προσωπικού της Εθνικής Τράπεζας της Ελλάδος (ΛΕΠΕΤΕ) έπαψε να δίνει σύνταξη εδώ και 1,5 χρόνο, με αποτέλεσμα οι 17.500 συνταξιούχοι να παραμείνουν εγκλωβισμένοι. Προκειμένου να απεγκλωβιστούν, οι δικαιούχοι του ΛΕΠΕΤΕ εντάσσονται στο δημόσιο επικουρικό υπερταμείο (ΕΤΕΑΕΠ), ώστε να λαμβάνουν από εκεί την επικουρική τους. Σημαντικό τμήμα των καταβαλλομένων συντάξεων θα χρηματοδοτείται από τους πόρους του ΕΤΕΑΕΠ, στο οποίο η Εθνική οφείλει να καταβάλλει τις εισφορές επικουρικής ασφάλισης (3,5% επί των μεικτών αποδοχών του εργαζόμενου συν 3,5% εργοδοτική εισφορά) τις οποίες επί χρόνια δεν κατάβαλε λόγω ΛΕΠΕΤΕ.  ",https://www.tanea.gr/2019/06/08/greece/employment/efka-pos-pairnoun-syntaksi-osoi-xrostoun-sta-tameia/
Society,tanea.gr,UNESCO: Αναγκαίες οι προσλήψεις εκπαιδευτικών λόγω προσφυγικής κρίσης,30 Μαΐου 2019 | 17:26,tanea.gr,"Τις αυξημένες ανάγκες εκπαιδευτικών στα σχολεία, οι οποίες προκαλούνται από την αυξημένη ροή προσφύγων παγκοσμίως, καταγράφει η Παγκόσμια Έκθεση της UNESCO για την Εκπαίδευση 2019. Σύμφωνα με τα στοιχεία, μάλιστα, για να καλυφθεί το κενό στη Γερμανία, θα πρέπει να προσληφθούν επιπλέον 42.000 εκπαιδευτικοί, ενώ στην Τουρκία 80.000 δάσκαλοι. Η έκθεση συντάσσεται από το 2002 και, όπως σημείωσε η Μαριάννα Β. Βαρδινογιάννη, πρέσβης Καλής Θελήσεως της UNESCO και πρόεδρος του Ιδρύματος «Μαριάννα Β. Βαρδινογιάννη», με τη στήριξη του οποίου μεταφράστηκε, «αποτελεί πολύτιμο εργαλείο», καθώς «χαρτογραφεί την πρόσβαση στην εκπαίδευση σε κάθε χώρα». «Η σημασία της εκπαίδευσης είναι πολύ μεγάλη, γιατί χτίζει γέφυρες μεταξύ των ανθρώπων και όχι τείχη», πρόσθεσε. Σύμφωνα με την έκθεση, σε παγκόσμια κλίμακα, 1 στους 8 γίνεται εσωτερικός μετανάστης στη χώρα του, ενώ 1 στους 30 γίνεται διεθνής μετανάστης. Επίσης, 1 στους 80 εκτοπίζεται από τη χώρα του, με τους μισούς πρόσφυγες που έχουν καταγραφεί παγκοσμίως να είναι κάτω των 18 ετών. Ωστόσο, όσον αφορά στην εκπαίδευσή τους, παγκοσμίως, καλύπτεται μόνο το 1/3 του κόστους της εκπαίδευσης των προσφύγων. Επίσης, το 2015, μαθητές με μεταναστευτικό υπόβαθρο σε χώρες υψηλού εισοδήματος ήταν 32% λιγότερο πιθανό, σε σχέση με τους ντόπιους, να αποκτήσουν βασικές δεξιότητες σε γλώσσα, μαθηματικά και επιστήμες. Αξιοσημείωτο είναι, επίσης, το στοιχείο ότι, μεταξύ εκείνων που έχουν τριτοβάθμια εκπαίδευση σε πλούσιες χώρες, πάνω από το 1/3 των μεταναστών, αλλά μόνο το 1/4 των ντόπιων, είχαν επιπλέον προσόντα από εκείνα που απαιτεί η θέση εργασίας τους. «Καταφέραμε να κάνουμε ομαλότερη την ένταξη των παιδιών προσφύγων στην ελληνική κοινωνία μέσω της εκπαιδευτικής διαδικασίας», δήλωσε η υφυπουργός Παιδείας, Μερόπη Τζούφη, και πρόσθεσε ότι η εκπαίδευση αποτελεί το μεγαλύτερο όπλο απέναντι στη μισαλλοδοξία και τα στερεότυπα. Σημειώνεται ότι από το 2016 δημιουργήθηκαν στην Ελλάδα δομές που επέτρεψαν σε παιδιά πρόσφυγες να ενταχθούν στην εκπαιδευτική διαδικασία. Μάλιστα, σύμφωνα με τα στοιχεία που παρουσίασε η Γκέλη Αρώνη, προϊσταμένη του Τμήματος Συντονισμού και Παρακολούθησης Εκπαίδευσης Προσφύγων του υπουργείου Παιδείας, κατά τη σχολική χρονιά 2016-17 περίπου 3.000 μαθητές από 33 Κέντρα Φιλοξενίας έκαναν μαθήματα, ενώ 1.500 εντάχθηκαν σε τάξεις υποδοχής στα σχολεία. Το 2017-18, περίπου 8.000 μαθητές συνολικά παρακολούθησαν μαθήματα, ενώ φέτος ο αριθμός των εγγεγραμμένων προσφύγων μαθητών στο ελληνικό εκπαιδευτικό σύστημα ανέρχεται στους 12.470.  ",https://www.tanea.gr/2019/05/30/greece/unesco-anagkaies-oi-proslipseis-ekpaideytikon-logo-prosfygikis-krisis/
Society,tanea.gr,Παγώνουν οι προσλήψεις στο Δημόσιο λόγω εκλογών,28 Μαΐου 2019 | 07:25,tanea.gr,"Μια σειρά από γεγονότα, προγραμματισμοί και σχεδιασμοί τινάζονται στον αέρα με την προκήρυξη των εκλογών. Ενα από αυτά είναι και οι προσλήψεις που είχαν ανακοινωθεί. Σύμφωνα με το aftodioikisi.gr το ΑΣΕΠ τονίζει ότι κατά την διάρκεια της προεκλογικής περιόδου και έως την ορκωμοσία της νέας κυβέρνησης «παγώνουν» τα πάντα σε σχέση να ανακοινώσεις αποτελεσμάτων, νέες προκηρύξεις, πρώτη προτεραιότητα είναι η ολοκλήρωση της ανακοίνωσης των οριστικών πινάκων της 3Κ/2018. Να σημειωθεί ότι σύμφωνα με το άρθρο 28 του Ν. 2190/94 κατά το διάστημα που μεσολαβεί από την προκήρυξη βουλευτικών εκλογών έως την ορκωμοσία της Κυβέρνησης που προκύπτει κατά το άρθρο 37 του Συντάγματος απαγορεύεται πλην ελαχίστων εξαιρέσεων η έκδοση πράξεων που αφορούν το διορισμό ή την πρόσληψη κάθε κατηγορίας προσωπικού των υπηρεσιών και νομικών προσώπων του άρθρου 14 παρ. 1 του Ν. 2190/1994, όπως ισχύει. Υπενθυμίζεται η παραπάνω απαγόρευση αφορά όχι μόνο τις τελικές πράξεις αλλά και όλες τις σχετικές προπαρασκευαστικές πράξεις ή/και αποφάσεις, εφόσον αυτές είναι κατά νόμο αναγκαίες προϋποθέσεις για την έκδοση της τελικής πράξης της σύνθετης διοικητικής ενέργειας (διορισμού ή πρόσληψης). Δηλαδή δεν δημοσιεύονται προκηρύξεις για πλήρωση θέσεων προσωπικού ούτε πράξεις διορισμού, δεν εκδίδονται ανακοινώσεις για πρόσληψη προσωπικού, δεν δημοσιεύονται πίνακες επιλογής προσωπικού τακτικού ή έκτακτου, δεν υπογράφονται πράξεις διορισμού. Οι σχετικές διαδικασίες που είχαν ήδη κινηθεί πριν την προκήρυξη των εκλογών διακόπτονται, δηλαδή αναστέλλονται προσωρινά, και συνεχίζονται αμέσως μετά την ορκωμοσία της νέας Κυβέρνησης. Κατά συνέπεια, κατόπιν της δημοσίευσης του Προεδρικού Διατάγματος διάλυσης της Βουλής και προκήρυξης των εκλογών μέχρι την ορκωμοσία της Κυβέρνησης που θα προκύψει (κατά το άρθρο 37 του Συντάγματος) από τις εκλογές αναστέλλονται όλες οι διαδικασίες επιλογής προσωπικού του ΑΣΕΠ που εμπίπτουν στην παραπάνω απαγόρευση. Οι προθεσμίες υποβολής αιτήσεων συμμετοχής ή ενστάσεων που είχαν ανακοινωθεί πριν την προκήρυξη των εκλογών διακόπτονται και συνεχίζονται αμέσως μετά τη λήξη της αναστολής και μέχρι τη συμπλήρωση του κατά περίπτωση εναπομείναντος χρονικού διαστήματος έως την εκπνοή τους. Οι φορείς των οποίων οι διαδικασίες πρόσληψης εμπίπτουν στην παραπάνω απαγόρευση και ελέγχονται από το ΑΣΕΠ οφείλουν να προσαρμόσουν τις σχετικές ενέργειές τους σύμφωνα με τα ανωτέρω. Αν και το ΥΠΕΣ με τροπολογία που ψηφίστηκε στη Βουλή προβλέπει ότι οι διορισμοί των επιτυχόντων της 3Κ μπορούν να γίνουν το διάστημα έως την 31η Αυγούστου, οι υποψήφιοι, με τόσο που έχουν όλο το προηγούμενο διάστημα, δικαίως ως ένα βαθμό, εκφράζουν φόβους, καθώς, υπάρχει πιθανό το σενάριο των εκλογών του Ιουνίου και της αλλαγής κυβέρνησης. Πάντως, θα πρέπει να σημειωθεί ότι ότι αρμόδιος τομεάρχης Διοικητικής Ανασυγκρότησης της ΝΔ Γιώργος Γεωργαντάς είχε σημειώσει μιλώντας τον περασμένο Ιανουάριο στην εκπομπή aftodioikisi.gr στον Αθήνα 984 ότι: «Προσλήψεις που αφορούν το έτος 2019 είναι αρμοδιότητα της υπάρχουσας κυβέρνησης. Διαγωνισμοί και προκηρύξεις που θα βρίσκονται σε εξέλιξη θα ολοκληρωθούν κανονικά. Τίποτα δεν θα ακυρωθεί από μια κυβέρνηση της ΝΔ».  ",https://www.tanea.gr/2019/05/28/greece/employment/pagonoun-oi-proslipseis-sto-dimosio-logo-eklogon/
Society,lifo.gr,Το κίνημα Avaaz απέναντι στο κύμα της καταστολής και της λιτότητας,16.10.2015 | 10:44,ΘΟΔΩΡΗΣ ΑΝΤΩΝΟΠΟΥΛΟΣ," «Αγαπητοί φίλοι και φίλες,  το κίνημά μας απειλείται. Κυβερνήσεις σε όλο τον κόσμο ψηφίζουν νόμους-φίμωτρα που απαγορεύουν τις διαδηλώσεις και βάζουν λουκέτο σε οργανώσεις. Είναι η μεγαλύτερη επιχείρηση καταστολής της κοινωνίας των πολιτών που έχει βιώσει η γενιά μας...», ξεκινούσε η επιστολή-έκκληση που έλαβα προχτές στο e-mail μου. «Η δύναμη του Avaaz αποτελείται από τις φωνές όλων μας. Αν οι κυβερνήσεις μάς θέσουν εκτός νόμου ή σαμποτάρουν τις κινητοποιήσεις μας, χαθήκαμε. Ήρθε η ώρα να αντεπιτεθούμε!», διακήρυττε, αναφέροντας χαρακτηριστικά τις διώξεις που αντιμετωπίζει σε Αίγυπτο - Ινδία και προαναγγέλλοντας τη δημιουργία μιας διεθνούς ομάδας νομικής υπεράσπισης, για την οποία και ζητούσε την οικονομική συνδρομή των παραληπτών με προτεινόμενα ποσά από 2 έως 32 Ευρώ. Ήξερα κάποια πράγματα  για το Avaaz, λέξη που σε αρκετές γλώσσες σημαίνει, λέει, τραγούδι, είχα υπογράψει κιόλας κάποιες από τις πολλές διαδικτυακές καμπάνιες του αλλά δεν είχα ακριβώς «εντρυφήσει» στο θέμα, πράγμα που αφορμής δοθείσης έκανα γιατί παρουσιάζει πράγματι ενδιαφέρον: Ιδρύθηκε το 2007, συστήνεται ως «ένα παγκόσμιο κίνημα που φέρνει τη φωνή των πολιτών στο επίκεντρο των πολιτικών αποφάσεων», διαθέτει περί τα 42 κ. μέλη διεθνώς κι έχει μέχρι τώρα προβεί σε πάνω από 262 εκ. δράσεις (!) με αντικείμενα όπως διαφθορά, περιβάλλον, ανθρώπινα δικαιώματα, εκπαίδευση, φτώχεια, εκμετάλλευση... Βασισμένο σε ένα συμμετοχικό, αμεσοδημοκρατικό μοντέλο οργάνωσης, το διαδικτυακό αυτό κίνημα που ο Guardian αποκάλεσε «το μεγαλύτερο και ισχυρότερο στον κόσμο» συγκεντρώνει υπογραφές, αποστέλλει μαζικά e-mails, χρηματοδοτεί ενημερωτικές καμπάνιες, διοργανώνει διαδηλώσεις κι αποστολές, ασκεί πολιτική πίεση όπου απαιτείται. Υπάρχει κάποια βασική, πολυεθνική ομάδα συντονισμού, γενικός διευθυντής της οποίας είναι ο 38χρονος Βρετανοκαναδός Ricken Patel αλλά τις εκάστοτε προτεραιότητες καθορίζουν οι τακτικές δημοσκοπήσεις που γίνονται ανάμεσα στα μέλη του – καθένας που ευαισθητοποιείται για κάποιο τοπικό, εθνικό ή παγκόσμιο ζήτημα μπορεί να το προτείνει στους υπόλοιπους.  Στόχος είναι να δημιουργηθεί η μεγαλύτερη και καλύτερη νομική ομάδας παγκοσμίως υπέρ της δημοκρατίας που χρηματοδοτείται από τους πολίτες, ώστε να θέτουμε υπό αμφισβήτηση τους κατασταλτικούς νόμους ήδη κατά τη σύνταξή τους, και να αντιμετωπίζουμε όποτε χρειαστεί τις εναντίον μας δικαστικές επιθέσεις. Οι δημοφιλέστερες πρωτοβουλίες  μετατρέπονται σε καμπάνιες που σε αρκετές περιπτώσεις αποδεικνύονται ιδιαίτερα αποτελεσματικές: Στις πιο επιτυχημένες δράσεις του τελευταίου χρόνου όπως αυτές αναρτήθηκαν στην ιστοσελίδα της Avaaz περιλαμβάνονται η διαδήλωση μισού εκ. ανθρώπων για την κλιματική αλλαγή στη Νέα Υόρκη πέρσι τον Σεπτέμβριο που μαζί με την επίδοση 2 εκ. υπογραφών υπέρ της καθαρής ενέργειας στον ΟΗΕ συνέβαλαν να υπογραφεί νέα συμφωνία μεταξύ ΗΠΑ-Κίνας για τις εκπομπές ρύπων, το «πάγωμα» της κατασκευής του μεγαλύτερου εργοστασίου μεταλλαγμένων σπόρων στην Αργεντινή από τη Mosanto, η προστασία της γης των Μασάι που η κυβέρνηση της Τανζανίας ήθελε να κάνει κυνηγετικό πάρκο, η κατάργηση από τη μαροκινή κυβέρνηση διάταξης που απάλλασσε όσους βιαστές παντρεύονταν τα θύματά τους (υπόθεση 16χρονης Αμίνα), οι κινητοποιήσεις που ματαίωσαν την κόστους 14 δισ. Ευρώ αγορά νέων μαχητικών αεροπλάνων από την ιταλική κυβέρνηση εν μέσω κρίσης (Μάιος '14), η συμβολή του ρωσικού Avaaz στο ξεμπλοκάρισμα της ανθρωπιστικής βοήθειας για τη Συρία όταν οι διεθνείς διαπραγματεύσεις βρέθηκαν σε αδιέξοδο (Ιούλιος '14) αλλά και δύο ελληνικού ενδιαφέροντος πρόσφατες υποθέσεις: Το «στοπ» στο μπάζωμα των ελληνικών παραλιών χάρη και στις 150.000 υπογραφές που παρέδωσε το κίνημα στο υπουργείο Οικονομικών σε συνεργασία με το WWF, ματαιώνοντας το «αναπτυξιακό» νομοσχέδιο περί αιγιαλών της κυβέρνησης Σαμαρά τον Μάιο του '14 και η προστασία των πολιτών από τους πλειστηριασμούς α' κατοικίας (ζήτημα που ξανάρχεται τώρα στην επικαιρότητα) όταν έληγε ο σχετικός προστατευτικός «νόμος Κατσέλη». Κάπου 130 χιλιάδες υπογραφές παρέδωσαν τότε στις ελληνικές αρχές Avaaz – ΕΚΠΟΙΖΩ, ο νόμος παρατάθηκε ενώ η Λούκα Κατσέλη επαίνεσε δημόσια την πρωτοβουλία. Στην ιστοσελίδα του κινήματος, μάλιστα, εκτός από τα δικά της συγχαρητήρια φιγουράρουν τα αντίστοιχα της βουλευτίνας της ΝΔ Φωτεινής Πιπιλή για το θέμα των αιγιαλών!Είναι βέβαια αρκετοί  οι πολιτικοί (με γνωστότερο τον πρόεδρο του Ευρωκοινοβουλίου Μάρτιν Σουλτς), συνδικαλιστές, ακτιβιστές κ.λπ. που έχουν στηρίξει τις δράσεις του Avaaz. Δράσεις που, όσο «συμβατικές», ευκαιριακές ή ανεπαρκείς κι αν τις βρίσκουν κάποιοι, έχουν υπολογίσιμο αντίκρισμα αν κρίνουμε από τους «πονοκεφάλους» που αρχίζουν να προκαλούν σε κάποιους ισχυρούς: «Τα τελευταία τρία χρόνια, πάνω από 60 χώρες έχουν ψηφίσει νόμους που εμποδίζουν τη δράση των ΜΚΟ: Στην Ισπανία, μπορεί να επιβληθεί πρόστιμο μέχρι και 600.000€ σε αβααζίτες και αβααζίτισσες ακόμη και για τη διοργάνωση μιας ειρηνικής διαμαρτυρίας. Στο Ισραήλ, ένα νομοσχέδιο επιδιώκει να κατατάξει πολλές γενναίες οργανώσεις για τα ανθρώπινα δικαιώματα στους ""ξένους πράκτορες"", απαγορεύοντας τη διεθνή τους χρηματοδότηση. Επίσης στην Ουγκάντα, μία κρατική υπηρεσία θα μπορεί να διαλύει όποια οργάνωση δεν της αρέσει!», αναφέρει σχετικά η επιστολή-έκκληση. Και παρότι το Avaaz ήδη διαθέτει ομάδα νομικής υποστήριξης, το κόστος ώστε αυτή να διευρυνθεί και να ανταποκριθεί στις τρέχουσες ανάγκες είναι εξαιρετικά δυσβάσταχτο για μια αυτοχρηματοδοτούμενη οργάνωση όπως αυτή. Στόχος είναι να δημιουργηθεί «η μεγαλύτερη και καλύτερη νομική ομάδας παγκοσμίως υπέρ της δημοκρατίας που χρηματοδοτείται από τους πολίτες, ώστε να θέτουμε υπό αμφισβήτηση τους κατασταλτικούς νόμους ήδη κατά τη σύνταξή τους, και να αντιμετωπίζουμε όποτε χρειαστεί τις εναντίον μας δικαστικές επιθέσεις» ή «διώξεις» σαν αυτές που δέχτηκαν, λένε, από τους «βαρόνους» των βρετανικών ΜΜΕ. Προς αυτό ζητείται επίσης η συνδρομή εθελοντών δικηγόρων και νομικών από όλο τον πλανήτη, ενώ σαν παράδειγμα αναφέρεται η δικαστική «νίκη» κατά της νοτιοαφρικανικής κυβέρνησης όταν προσπάθησε να λογοκρίνει την εκστρατεία του Avaaz κατά του εμπορίου οστών λιονταριού. «Χτενίζοντας» περαιτέρω  την ιστοσελίδα, βρήκα ιδιαίτερα ελκυστικές τις «προσωπικές ιστορίες» μελών του Avaaz από όλη την Υδρόγειο, τη δέσμευση για την εγκυρότητα των παρεχόμενων πληροφοριών με άμεση ανάρτηση τυχόν λαθών, τη δημοσιοποίηση των οικονομικών της στοιχείων και την πληροφορία ότι ο αρχικός στόχος των 60.000 χρηματικών δωρεών ενόψει της προαναγγελθείσας «αντεπίθεσης» ξεπεράστηκε σε λίγες μόλις μέρες! Από τις τρέχουσες καμπάνιες, τώρα, ξεχωρίζουν αυτή για την αθώωση του 21χρονου Αλί που οι αρχές της Σαουδικής Αραβίας προτίθενται να αποκεφαλίσουν και να σταυρώσουν δημόσια λόγω παλιότερης συμμετοχής του σε αντικυβερνητική διαδήλωση, η διεθνής κινητοποίηση για την κλιματική αλλαγή στις 29/11, η συλλογή υπογραφών κατά της Διατλαντικής Συμφωνίας Εμπορίου (TTIP), η έκκληση για άρση του «εμπάργκο» στη Γάζα, η καμπάνια «Σταματήστε τους Πνιγμούς» προκειμένου να βρεθεί μια οριστική λύση στο προσφυγικό αλλά και το πανευρωπαϊκό «Όχι» στη λιτότητα που ήδη κοντεύει τις 600 χιλιάδες υπογραφές (το Avaaz είχε εξάλλου στηρίξει θερμά το «Όχι» στο δημοψήφισμα του Ιουνίου στην Ελλάδα).Info:Το κίνημα διαθέτει επίσης δημοφιλείς ιστοσελίδες σεκαι ",https://www.lifo.gr/articles/greece_articles/78066
Society,tanea.gr,Οριστικό τέλος στα δώρα για το Δημόσιο,17 Ιουλίου 2019 | 11:30,tanea.gr,"Με όριο τη νομολογία των ευρωπαϊκών δικαστηρίων και την ερμηνεία του Συντάγματος κινήθηκε η πλειοψηφία της Ολομέλειας του Συμβουλίου της Επικρατείας, όπως προκύπτει από τη δημοσίευση του σκεπτικού της απόφασης με την οποία οι ανώτατοι δικαστές, κατά πλειοψηφία, είπαν «όχι» στην επαναφορά των κομμένων δώρων και επιδομάτων για τους υπαλλήλους του δημόσιου τομέα. Διαβάστε στην έντυπη έκδοση των ""Νέων"" της Τετάρτης  ",https://www.tanea.gr/2019/07/17/greece/oristiko-telos-sta-dora-gia-to-dimosio/
