subtopic,website,title,date,author,text,url
Culture,tanea.gr,Πέθανε η σπουδαία συγγραφέας Αλκη Ζέη,28 Φεβρουαρίου 2020 | 07:19,tanea.gr,"Νέα μεγάλη απώλεια για την ελληνική λογοτεχνία ο θάνατος της συγγραφέως  Αλκης Ζέη  σε ηλικία 97 ετών. Σταθερή αξία για τη σύγχρονη λογοτεχνία μας, η Αλκη Ζέη, μπορεί να έγραφε κυρίως για παιδιά, όμως απευθυνόταν και στους ενήλικες. Η Αλκη Ζέη είχε γεννηθεί στην Αθήνα τo 1923 και πέρασε τα πρώτα παιδικά της χρόνια στη Σάμο, απ’ όπου καταγόταν η μητέρα της. Οταν άρχισε το σχολείο, η οικογένειά της εγκαταστάθηκε στο Μαρούσι και στη συνέχεια στην Αθήνα. Σπούδασε στη Φιλοσοφική Σχολή του Πανεπιστημίου Αθηνών, στη Δραματική Σχολή του Ωδείου Αθηνών και στο Κινηματογραφικό Ινστιτούτο της Μόσχας. Η σχέση της με το γράψιμο ξεκίνησε από τα γυμνασιακά της χρόνια, με έργα για το κουκλοθέατρο, διηγήματα και νουβέλες, που δημοσιεύονταν σε διάφορα λογοτεχνικά περιοδικά. Στους κοινωνικούς αγώνες Η Ζέη συμμετείχε στην ΕΠΟΝ στη διάρκεια της κατοχής και το 1984 οδηγήθηκε στην εξορία. Από το 1952 μέχρι το 1964 έζησαν με τον σύζυγό της, τον θεατρικό συγγραφέα Γιώργο Σεβαστίκογλου, ως πολιτικοί πρόσφυγες στη Σοβιετική Ενωση, όπου γεννήθηκαν και τα δυο παιδιά τους. Η Αρραβωνιαστικιά του Αχιλλέα , Το καπλάνι της βιτρίνας και Ο μεγάλος περίπατος του Πέτρου, συμπεριλαμβάνονται στα διαχρονικά βιβλία της σύγχρονης ελληνικής λογοτεχνίας. Εμπνέονται από προσωπικές της εμπειρίες υφαίνοντας την υπόθεσή τους παράλληλα με ιστορικά γεγονότα. Τα θέματα που πραγματεύονται είναι καθημερινά και πανανθρώπινα. Το Καπλάνι της βιτρίνας, το πρώτο της μυθιστόρημα, υπήρξε έργο – σταθμός για την ελληνική παιδική λογοτεχνία και θεωρείται πλέον κλασικό έργο της παγκόσμιας λογοτεχνίας για παιδιά, με συνεχείς επανεκδόσεις από το 1963 που πρωτοκυκλοφόρησε στην Ελλάδα και πολλές μεταφράσεις και διακρίσεις στο εξωτερικό. Η Αλκη Ζέη αποτελεί πρέσβειρα της σύγχρονης ελληνικής λογοτεχνίας στο εξωτερικό, καθώς το σύνολο του έργου της είναι μεταφρασμένο και κυκλοφορεί σε πολλές χώρες ανά τον κόσμο. Η ίδια έχει επίσης μεταφράσει από τα γαλλικά, τα ιταλικά και τα ρωσικά αρκετά βιβλία, ανάμεσα στα οποία έργα των Τζιάννι Ροντάρι και Βέρα Πανόβα.  ",https://www.tanea.gr/2020/02/28/lifearts/culture/pethane-i-spoudaia-syggrafeas-alki-zei/
Culture,tanea.gr,Τομ Χανκς : Ανακοίνωσε την ημερομηνία εγκαινίων του «Academy Museum of Motion Pictures»,14 Φεβρουαρίου 2020 | 11:10,tanea.gr,"Στην τελετή απονομής των φετινών Βραβείων Όσκαρ, ο Τομ Χανκς αποκάλυψε ότι το «Academy Museum of Motion Pictures» θα ανοίξει τις πύλες του στο κοινό τη Δευτέρα, 14 Δεκεμβρίου του 2020 (έκανε την ανακοίνωση με την ιδιότητα του μέλους του διοικητικού συμβουλίου του μουσείου και προέδρου της καμπάνιας για το Academy Museum). Χαρακτηρισμένο ως το «κορυφαίο στον κόσμο μουσείο κινηματογραφικών ταινιών», το αμερικανικό τοπόσημο στην Καλιφόρνια, στο Miracle Mile στο Λος Άντζελες, θα μεταδίδει τη δύναμη των ταινιών, θα προσφέρει τη δυνατότητα ματιάς στο πώς δημιουργούνται οι ταινίες και θα εξερευνά τον ευρύτατο πολιτιστικό αντίκτυπό τους. Η βασική κατασκευή, την οποία έχει σχεδιάσει ο διάσημος Ιταλός αρχιτέκτονας Ρέντσο Πιάνο, έχει ολοκληρωθεί και ήδη βρίσκεται σε εξέλιξη η κατασκευή τεσσάρων ορόφων που θα φιλοξενούν καινοτόμες εκθέσεις. «Αδημονούμε να υποδεχθούμε ολόκληρο τον κόσμο στο Academy Museum. Όταν, στις 14 Δεκεμβρίου, ανοίξουν οι πύλες μας, ο συναρπαστικός συνδυασμός εκθέσεων, προβολών και δημόσιων και εκπαιδευτικών προγραμμάτων θα δώσει τη δυνατότητα στους απανταχού φίλους του κινηματογράφου να βιώσουν άνευ προηγουμένου εμπειρίες» τόνισε ο διευθυντής του μουσείου, Μπιλ Κράμερ. Σχολιάζοντας την ανακοίνωση της ημερομηνίας της έναρξης λειτουργίας του μουσείου, ο Ρον Μέγιερ, πρόεδρος του διοικητικού συμβουλίου του Academy Museum και αντιπρόεδρος της NBCUniversal, υπογράμμισε: «Αυτό είναι ένα μουσείο το οποίο μόνο η Ακαδημία μπορούσε να δημιουργήσει: συναρπαστικό και διαφωτιστικό. Ιστορικό και σύγχρονο. Προσδοκούμε να μοιραστούμε το παγκόσμιο εύρος του κινηματογράφου».  ",https://www.tanea.gr/2020/02/14/lifearts/cinema/tom-xanks-anakoinose-tin-imerominia-egkainion-tou-academy-museum-of-motion-pictures/
Culture,tanea.gr,Η Κόνστανς Γου δεν έχει δει ακόμα το «Hustlers»,14 Φεβρουαρίου 2020 | 10:55,tanea.gr,"Η Κόνστανς Γου δεν έχει δει ακόμα την ταινία «Hustlers», παρά το γεγονός ότι έχει πρωταγωνιστικό ρόλο στην κινηματογραφική επιτυχία. «Δεν την έχω δει ακόμα» ομολόγησε η ηθοποιός που ήταν προσκεκλημένη στην εκπομπή «Live with Kelly and Ryan». Ωστόσο κατέστησε σαφές ότι η ταινία «Hustlers» δεν είναι η μοναδική, στην οποία συμμετείχε και δεν έχει δει. Η ηθοποιός είπε ότι αφού παρακολούθησε το «Crazy Rich Asians» το 2018 για το οποίο κέρδισε Χρυσή Σφαίρα «σταμάτησε να βλέπει τα πάντα». «Δεν παρακολούθησα τις εμφανίσεις μου σε talk show, στη σειρά «Fresh Off the Boat» ή στο φιλμ «Hustlers» απλά επειδή σκέφτηκα ότι θέλω να επικεντρωθώ στο παρόν και να μην είμαι αυτοκριτική και να σκέφτομαι και να μιλώ πάρα πολύ για το παρελθόν» πρόσθεσε. Τον Μάιο του 2019, η Κόνστανς Γου επικρίθηκε έντονα για την αντίδρασή της για τη συνέχιση της σειράς «Fresh Off the Boat» για έκτη σεζόν. Εκείνη την εποχή, έγραψε στο Twitter: «Τόσο αναστατωμένη τώρα που κυριολεκτικά κλαίω», αλλά αργότερα διευκρίνισε το σχόλιό της λέγοντας ότι ήταν «προσωρινά αναστατωμένη» επειδή η ανανέωση σήμαινε ότι έπρεπε να «εγκαταλείψει ένα άλλο project, με το οποίο ήταν πραγματικά παθιασμένη». Πηγή: ΑΠΕ-ΜΠΕ  ",https://www.tanea.gr/2020/02/14/lifearts/cinema/i-konstans-gou-den-exei-dei-akoma-to-hustlers/
Culture,www.thetoc.gr,"Δημοσκόπηση: Το 62,4% των Ελλήνων θα πήγαινε Ηρώδειο, Επίδαυρο το καλοκαίρι - Θετικοί σε συναυλίες, θέατρα, σινεμά",,THETOC TEAM,"Ενόψει του πιο  αβέβαιου καλοκαιριού για τον Πολιτισμό και τις Τέχνες , το Youfly.com διενήργησε μία δημοσκόπηση για την ψυχαγωγία και τα θεάματα, έτσι ώστε να ""πιάσει τον παλμό"" του κοινού και να δούμε εάν -εν μέσω της πανδημίας και των περιοριστικών μέτρων για την εξάπλωση του κορονοϊού- θα πήγαιναν σε συναυλίες, θεατρικές παραστάσεις και άλλα θεάματα. Στη δημοσκόπηση, στην οποία συμμετείχαν 1.906 άτομα όλων των ηλικιών (18-65), αποτυπώνεται η ανησυχία των θεατών και η ανάγκη τους για ισχυρά μέτρα προφύλαξης και κοινωνικής αποστασιοποίησης. Σύμφωνα λοιπόν με τα στοιχεία της  έρευνας του Youfly.com , κατά τη διάρκεια της καραντίνας,  το θέατρο έχει λείψει στο 69,2% των πολιτών, ο κινηματογράφος στο 65,2%, ενώ οι μουσικές σκηνές και οι πίστες στο 65,3%.  Μάλιστα, στην ερώτηση ""Εάν δεν βρεθεί το φάρμακο κατά του κορονοϊού, θα πηγαίνατε σε ένα ανοιχτό θέατρο (πχ Ηρώδειο, Επίδαυρο) φέτος το καλοκαίρι, το 62,4 των πολιτών απάντησε ΝΑΙ, ενώ το 37,6 ΟΧΙ. Σε αντίστοιχη ερώτηση, αλλά για ανοιχτές συναυλίες, το 53,6% απάντησε πως ΝΑΙ θα πήγαινε, ενώ το 46,4% ΟΧΙ. Όσον αφορά στον κινηματογράφο, το 58,8% λέει πως θα πήγαινε και το 41,2% ότι δεν θα πήγαινε. ",https://www.thetoc.gr/politismos/article/to-624-ton-ellinon-tha-pigaine-irodeio-epidauro-to-kalokairi---thetikoi-se-sunaulies-theatra-sinema/
Culture,tanea.gr,"Ο Ηλίας Καρελλάς «βάζει» στο θέατρο σκιών τον Βαμβακάρη, τον Παπαϊωάννου και τον Τσιτσάνη",14 Φεβρουαρίου 2020 | 16:57,tanea.gr,"Τι θα γινόταν αν ο Καραγκιόζης αποφάσιζε να μαζέψει τους καλύτερους έλληνες μουσικούς για να παίξουν στον γάμο του Μπαρμπάγιώργου; Αν ο σούπερ ήρωας του θεάτρου σκιών ζητούσε να γνωρίσει τους πιο άξιους αντιπροσώπους της ρεμπέτικης μουσικής και μάλιστα προσπαθούσε να τους πείσει στο καινούργιο μαγαζί που ανοίγει και θα εγκαινιάσει με τον γάμο του μπάρμπα του; Όλα αυτά θα συμβούν στην παράσταση «Avanti μαέστρο… ρεμπέτικα» που παρουσιάζεται στο Μέγαρο Μουσικής Αθηνών από τις 19 Φεβρουαρίου και για τέσσερις Τετάρτες. Ένα μουσικό ταξίδι σκιών και λαϊκής ορχήστρας φυσικά με την επιμέλεια του καλύτερου στο είδος. Ο Ηλίας Καρελλάς με δεκάδες παραστάσεις Θεάτρου Σκιών συνδυασμένες με μουσική στο ενεργητικό του, αυτή τη φορά καταπιάνεται με το ρεμπέτικο, είδος με το οποίο έχει ασχοληθεί και στο παρελθόν στην παράσταση «Οι κουμπάροι» αλλά σε περιορισμένο εύρος. «Όλες μου τις παραστάσεις τις διέπει η μουσική που είναι σαν να είμαι και εγώ μέλος μιας ορχήστρας» αναφέρει ο Ηλίας Καρελλάς όταν ξεκινάει να μου αφηγείται αυτή την πρωτότυπη ιδέα. «Η πρόταση ήρθε από την Κατερίνα Τσιρίδου και τον Αγάθωνα, που είναι από τους σημερινούς πιο αντιπροσωπευτικούς και γνήσιους δημιουργούς δημιουργούς και εκπροσώπους του ρεμπέτικου. Μαζί με τον Ξηντάρη του οποίου ο εγγονός παίζει μπουζούκι στην παράσταση» συνεχίζει ο Ηλίας. Στόχος της παράσταση είναι να παντρευτούν δύο κόσμοι πολύ διαφορετικοί και στο παρελθόν παρεξηγημένοι. Γιατί και για το ελληνικό θέατρο σκιών ήταν περίεργα τα πράγματα μέχρι πριν από λίγα χρόνια –η λέξη «καραγκιόζης» είχε περάσει και στην αργκό- αλά και για το ρεμπέτικο. «Από την ομιλία του Μάνου Χατζιδάκι για το ρεμπέτικο το 1949 και μετά τον Ευγένιο Σπαθάρη αλλά και τις δικές μου δουλειές οι συνθήκες για τον Καραγκιόζη και το ρεμπέτικο άλλαξαν» αναφέρει η Ηλίας και συνεχίζει: «Θα μπορούσαμε να πούμε ότι οι ρεμπέτες είναι αντισταρ όπως και ο Καραγκιόζης». Η παράσταση εντάσσεται στον κύκλο «With a twist» του Μεγάρου Μουσικής και θα ανέβει στην ιδιαίτερη αυλή του Καραγκιόζη στο φουαγιέ του χώρου. Εκεί, μέσα στο Σπίτι του Καραγκιόζη – δημιουργία και αυτό του Ηλία Καρελλά- ενήλικες κυρίως αλλά και έφηβοι και παιδιά θα δουν να ζωντανεύει ο Μάρκος Βαμβακάρης, ο Γιάννης Παπαϊωάννου, ο Βασίλης Τσιτσάνης και πολλοί άλλοι. Και δεν θα ζωντανέψουν απλώς μέσα από τα υπέροχα τραγούδια τους αλλά και μέσα από τις φιγούρες που έχει φτιάξει ειδικά για την παράσταση ο Ηλίας. Όπως μου εξηγεί ο ίδιος η ιστορία είναι μια από τις παραδοσιακές κωμωδίες του Καραγκιόζη αλλά έχει διασκευαστεί σε μεγάλο βαθμό για τις ανάγκες της παράστασης. Ο Ηλίας Καρελλάς συνεχίζει με μεγάλη επιτυχία την παράσταση «Συρανό» που ανεβαίνει στο θέατρο Κάππα με τον Λευτέρη Ελευθερίου στον πρωταγωνιστικό ρόλο και τους String Demons ζωντανά στη σκηνή, αλλά και τις παραστάσεις στο Σπίτι του Καραγκιόζη στο Μέγαρο με σκοπό να μάθουν μικροί και μεγάλοι, όχι μόνο τις ιστορίες του Καραγκιόζη, αλλά και την προέλευση του Θεάτρου Σκιών.  ",https://www.tanea.gr/2020/02/14/lifearts/culture/o-ilias-karellas-vazei-sto-theatro-skion-ton-vamvakari-ton-papaioannou-kai-ton-tsitsani/
Culture,newpost.gr,Έργα Πικάσο και Ματίς βρίσκονται εγκλωβισμένα σε μουσείο της Αυστραλίας,"Δημοσίευση 3 Απριλίου 2020, 14:00 ",newpost.gr,"Εγκλωβισμένα βρίσκονται κορυφαία έργα τέχνης εξαιτίας τουκορωνοϊού στην  Αυστραλία .Πρόκειται για δεκάδες  πίνακες  οι οποίοι είχαν δανειστεί από μεγάλαμουσείατης Ευρώπης και της Αμερικής και φιλοξενούνταν στο πλαίσιο της έκεθσης  «Matisse & Picasso»  που διοργάνωσε ηΕθνική Πινακοθήκη της Αυστραλίαςη οποία έβαλε λουκέτο στις 23 Μαρτίου. Να σημειωθεί πως ηέκθεση  «Matisse & Picasso» είναι η πρώτη στην  Αυστραλία  που πρόβαλε την ιστορία της καλλιτεχνικής σχέσης δύο καλλιτεχνών που θεωρούνται από τους σημαντικότερους του 20ου αιώνα στην  Ευρώπη . «Έχουμε περίπου 100 έργα των Ματίς και Πικάσο εδώ από 23 δανεισμούς απ’ όλο τον κόσμο, από την Πινακοθήκη Τέιτ του Λονδίνου, το Μητροπολητικό Μουσείο Τέχνης της Νέας Υόρκης και το Μουσείο Πικάσο στο Παρίσι μεταξύ άλλων»  δήλωσε ο Νικ Μίτζεβιτς, διευθυντής της Εθνικής Πινακοθήκης Τέχνης της Αυστραλίας. Η Εθνική Πινακοθήκη Τέχνης φιλοξενούσε την έκθεση «Matisse & Picasso» έως τις 13 Απριλίου, αλλά λόγω της πανδημίας του κορονοϊού έκλεισε τις πύλες της νωρίτερα. «Είναι αδύνατο να μετακινήσουμε αυτά τα έργα με ασφάλεια, όποτε παραμένουν μαζί μας, μέχρις ότου το προσωπικό των πολιτιστικών ιδρυμάτων έρθει στην Αυστραλία για να τα συγκεντρώσει» εξήγησε ο διευθυντής της NGA. Η διεθνής ανταλλαγή έργων μεταξύ μεγάλων δημόσιων ιδρυμάτων είναι ζωτικής σημασίας για τη διοργάνωση σημαντικών εκθέσεων τέχνης. Αλλά η μετακίνηση αυτών των έργων σε όλο τον πλανήτη είναι μια περίπλοκη και δαπανηρή επιχείρηση. Οι πίνακες δεν μπορούν να μεταφερθούν χωρίς συνοδεία ανθρώπου. Και επειδή τα ανθρώπινα όντα δεν μπορούν να ταξιδέψουν πουθενά αυτό το διάστημα, δεν μπορούν και οι πίνακες. Η Εθνική Πινακοθήκη Τέχνης της Αυστραλίας έχει δανείσει περίπου 1200 έργα, μερικά εντός της Αυστραλίας, κάποια στο εξωτερικό. Εκεί όπως φαίνεται θα μείνουν το επόμενο διάστημα. Η Εθνική Πινακοθήκη της Αυστραλίας έκλεισε στις 23 Μαρτίου. Η έκθεση «Matisse & Picasso» είναι η πρώτη στην Αυστραλία που πρόβαλε την ιστορία της καλλιτεχνικής σχέσης δύο καλλιτεχνών που θεωρούνται από τους σημαντικότερους του 20ου αιώνα στην Ευρώπη.",https://newpost.gr/entertainment/5e871bd39414801b30244240/erga-pikaso-kai-matis-vriskontai-egklovismena-se-moyseio-tis-aystralias
Culture,newpost.gr,Αναβάλλεται για το 2021 το Athens Technopolis Jazz Festival,"Δημοσίευση 3 Απριλίου 2020, 17:00 ",newpost.gr,"Αναβάλλεται για τον Μάιο του 2021, το  Athens Technopolis Jazz Festival  , λόγω των συνθηκών από την πανδημία του  κορωνοϊού . Όπως ενημερώνει σε ανακοίνωση του, το δημοφιλές μουσικό Φεστιβάλ της  Αθήνας :  «Μέσα στην εντελώς πρωτόγνωρη συνθήκη που βιώνουμε όλες και όλοι τελευταία, όχι μόνο στη χώρα μας αλλά και στην Ευρώπη και σε ολόκληρο τον κόσμο, και μη γνωρίζοντας ακόμα -όπως κανείς άλλωστε- πώς θα εξελιχθούν τα πράγματα στο επόμενο διάστημα, η διοίκηση της Τεχνόπολης Δήμου Αθηναίων και η ομάδα του Athens Technopolis Jazz Festival, με αίσθημα ευθύνης για την ασφάλεια όλων, των επισκεπτών από την Ελλάδα και το εξωτερικό, των συνεργατών, των καλλιτεχνών και των εργαζομένων, αποφάσισαν το φεστιβάλ να μην πραγματοποιηθεί φέτος.» «Η επετειακή διοργάνωση με την οποία το Athens Technopolis Jazz Festival θα γιόρταζε τα 20 χρόνια του θα πραγματοποιηθεί με μία μικρή καθυστέρηση, του χρόνου, και συγκεκριμένα από τις 24 έως τις 30 Μαΐου 2021» , προσθέτει η ανακοίνωση. Αναλυτικά η ανακοίνωση: Μέσα στην εντελώς πρωτόγνωρη συνθήκη που βιώνουμε όλες και όλοι τελευταία, όχι μόνο στη χώρα μας αλλά και στην Ευρώπη και σε ολόκληρο τον κόσμο, και μη γνωρίζοντας ακόμα – όπως κανείς άλλωστε – πώς θα εξελιχθούν τα πράγματα στο επόμενο διάστημα, η διοίκηση της Τεχνόπολης Δήμου Αθηναίων και η ομάδα του Athens Technopolis Jazz Festival, με αίσθημα ευθύνης για την ασφάλεια όλων, των επισκεπτών από την Ελλάδα και το εξωτερικό, των συνεργατών, των καλλιτεχνών και των εργαζομένων, αποφάσισαν το φεστιβάλ να μην πραγματοποιηθεί φέτος. Με μεγάλη μας λύπη, σας ανακοινώνουμε ότι το καθιερωμένο ετήσιο ραντεβού μας στο τέλος της άνοιξης, με το οποίο ξεκινά το συναυλιακό καλοκαίρι για ολόκληρη την πόλη, το αγαπημένο μουσικό φεστιβάλ των Αθηναίων όλων των ηλικιών – φίλων της τζαζ μα και όχι μόνο – αναβάλλεται. Ωστόσο, η επετειακή διοργάνωση με την οποία θα γιορτάζαμε τα 20 χρόνια του Athens Technopolis Jazz Festival, τα 20 χρόνια του μακροβιότερου μουσικού θεσμού της Αθήνας με ελεύθερη είσοδο, θα πραγματοποιηθεί με μία μικρή καθυστέρηση, του χρόνου, και συγκεκριμένα από τις 24 έως τις 30 Μαΐου 2021. Ο καλλιτεχνικός διευθυντής, η καλλιτεχνική επιτροπή και ολόκληρη η ομάδα του ATJF ευχαριστούμε όλους τους συνεργάτες, τις πρεσβείες, τους μουσικούς και τους φίλους του φεστιβάλ για την κατανόηση, την εμπιστοσύνη και την αγάπη που μας έχουν δείξει και συνεχίζουν να μας δείχνουν όλα αυτά τα χρόνια. Γι' αυτό και υποσχόμαστε ότι όλα όσα μας ενέπνευσαν κατά τη διάρκεια της χρονιάς, οι μουσικές, οι νέες ιδέες, η διάθεσή μας να εξελίσσουμε το φεστιβάλ και να παρουσιάζουμε κάθε χρόνο την καλύτερή του εκδοχή, θα συνεχίζουν να μας εμπνέουν. Υποσχόμαστε ότι θα συνεχίζουμε να δουλεύουμε για το Athens Technopolis Jazz Festival με την ίδια –αν όχι περισσότερη – όρεξη για να προετοιμάσουμε ακόμα καλύτερα την επετειακή διοργάνωση για τα 20 χρόνια που όλες και όλοι μας περιμέναμε με τόσο ενθουσιασμό! Κι ένα μικρό hint: σύντομα θα ανακοινωθούν πολύ ενδιαφέροντα jazzy news που σίγουρα θα σας ενθουσιάσουν! Μέχρι τότε, η τζαζ θα συνεχίζει να μας ενώνει κι από μακριά! Τα λέμε πολύ σύντομα όταν η Τεχνόπολη θα είναι πάλι γεμάτη κόσμο και όμορφες μουσικές... #JazzBeThere! Και μην ξεχνάτε: Once you go jazz, you never go back! Για περισσότερα τζαζ νέα, μπορείτε να ενημερώνεστε διαρκώς από το επίσημο site του Athens Technopolis Jazz Festival και από τη σελίδα μας στο Facebook. Stay tuned! #JazzBeThere",https://newpost.gr/entertainment/5e874a56ed19b13278e9c3fc/anavalletai-gia-to-2021-to-athens-technopolis-jazz-festival
Culture,tanea.gr,Το «χαμένο» κύπελλο,1 Μαρτίου 2020 | 12:19,tanea.gr,"Κάθε επαναπατρισμένη αρχαιότητα έχει πίσω της μια μεγάλη και ενδιαφέρουσα ιστορία. Οι προθήκες των ελληνικών μουσείων είναι γεμάτες από τέτοια εκθέματα, αγγεία, αγάλματα, επιγραφές, που κάποια στιγμή ξεριζώθηκαν από τη μητέρα Ελλάδα και ταξίδεψαν μακριά, για να επιστρέψουν πολλά χρόνια μετά χάρη στις συγκινητικές προσπάθειες των αρχαιολόγων και των ανθρώπων του υπουργείου Πολιτισμού. Στο BHMAgazino που κυκλοφορεί μαζί με το «Βήμα της Κυριακής» ο Κοσμάς Βίδος γράφει για μία από αυτές τις… ταλαιπωρημένες αρχαιότητες. Για τον σκύφο που είχε απονεμηθεί στον μαραθωνοδρόμο Σπύρο Λούη για τη νίκη του στους πρώτους σύγχρονους Ολυμπιακούς Αγώνες της Αθήνας. Το κειμήλιο επέστρεψε ευτυχώς στην πατρίδα, για να τοποθετηθεί στο Μουσείο της Αρχαίας Ολυμπίας. Το ταξίδι του γίνεται η αφορμή όχι μόνο για να μάθουμε την ιστορία του, αλλά και για να ξεναγηθούμε στον μαγικό κόσμο της αγγειογραφίας, για τον οποίο τόσο λίγα γνωρίζουμε. Οδηγός μας ο πιστοποιημένος από το Εθνικό Μουσείο και από το υπουργείο Πολιτισμού αγγειογράφος Θωμάς Κοτσιγιάννης. Διαβάστε περισσότερα στο BHMAgazino που κυκλοφορεί με το «Βήμα της Κυριακής»",https://www.tanea.gr/2020/03/01/lifearts/culture/to-xameno-kypello/
Culture,newpost.gr,«Συζητώντας με την Ιστορία»: Ξενάγηση στο Ιερό του Ασκληπιού στην Ακρόπολη,"Δημοσίευση 7 Απριλίου 2020, 12:00 ",newpost.gr,"Εννέα αριστουργήματα από το  Μουσείο Ακρόπολης , αφιερώματα στο ιερό του Ασκληπιού, παρουσιάζει ο καθηγητής κ. Δημήτρης Παντερμαλής, στη σειρἀ βίντεο του ΥΠΠΟΑ  “Συζητώντας με την Ιστορία” , και “μένουμε σπίτι“. Στα έργα αποτυπώνεται ο πόνος και η αγωνία των αρχαίων Αθηναίων για τις ασθένειες που τους ταλαιπωρούσαν, αλλά και η προσδοκία τους για τη θεραπεία από τον Ασκληπιό και την Υγεία. Η περιήγησή μας στο Ασκληπιείο της Αθήνας είναι αφιερωμένη στην Παγκόσμια ημέρα της Υγείας. Το ιερό του  Ασκληπιού  είχε μεγάλη σημασία για την Αθήνα, όπως τεκμαίρεται από τα εκατοντάδες αφιερώματα. Βλέπουμε το μεγάλο ανάγλυφο, στο οποίο παρουσιάζεται η συνοπτική εικόνα του ιερού με τον ναό και μέσα σε αυτόν τα αγάλματα του θεού Ασκληπιού, της γυναίκας του Ηπιόνης και της κόρης τους Υγείας. Σ' αυτούς προστρέχουν τα μέλη μια μεγάλης οικογένειας ζητώντας τους βοήθεια προσφέροντας στον θεό, από ευγνωμοσύνη, ένα γουρουνάκι. Σε άλλο ανάγλυφο εικονίζονται φημισμένοι Αθηναίοι γιατροί, οι οποίοι προσέρχονται στον Ασκληπιό, την Περσεφόνη και τη Δήμητρα για να εκφράσουν τις ευχαριστίες τους. Στα δάφνινα στεφάνια που είναι χαραγμένα στη βάση του γλυπτού διαβάζουμε τα ονόματά τους: Σώστρατος, Επίκρατος, Διάκριτος, Μνησίθεος και άλλα. Ο θεατής αντιλαμβάνεται τον ανθρώπινο πόνο, αλλά και την ευγνωμοσύνη στον θεραπευτή θεό, σε ανάγλυφες παραστάσεις: Ο Ασκληπιός θεράπευσε σε κάποιον το αυτί του, σε μια γυναίκα θεραπεύτηκε ασθένεια του στήθους της, ενώ σε έναν τρίτο αποκαταστάθηκε το σκέλος του. Εντυπωσιακό είναι το αφιέρωμα του Πραξία. Πρόκειται για ένα μαρμάρινο ανάθημα, που εικονίζει τμήμα προσώπου με τα χρωματιστά ορθάνοιχτα μάτια. Ο Πραξίας ευχαριστεί τον θεό για την ίαση των ωραίων ματιών της γυναίκας του. Από τη συλλογή των αφιερωμάτων δε λείπει και μία παράσταση ιατρικών εργαλείων, όπως αυτή στο βάθρο του αγάλματος ενός γιατρού. Απεικονίζεται χειρουργική κασετίνα με σύνολο από νυστέρια, καθετήρα και δίπλα δύο μεγάλες χάλκινες βεντούζες. Ο πρόεδρος του Μουσείου Ακρόπολης μας παρουσιάζει και τη μοναδική στήλη, στην οποία καταγράφεται η άφιξη της λατρείας του Ασκληπιού στην Αθήνα, αλλά και η ίδρυση του ιερού του στην Ακρόπολη, από τον Τηλέμαχο τον Αχαρνέα. Στο επάνω μέρος της στήλης και γύρω από αυτήν υπάρχουν ανάγλυφες σκηνές με το ίδιο θέμα. Τέλος, σε ένα εράσμιο ανάγλυφο εικονίζεται ο μεταφορέας Αντιμέδων που ευγνωμονεί τον Ασκληπιό και την Υγεία, γιατί τον έσωσαν από την ανατροπή της άμαξας του, που ήταν φορτωμένη με μεγάλες πέτρες. Η σκηνοθεσία είναι του Κώστα Αρβανιτάκη Η μουσική του Γιώργου Κουμεντάκη Παραγωγή Γραφείο Τύπου ΥΠΠΟΑ.",https://newpost.gr/entertainment/5e8c4cb87adc726247ee247f/syzitontas-me-tin-istoria-xenagisi-sto-iero-toy-asklipioy-stin-akropoli
Culture,tanea.gr,«Το σύνδρομο της Εύας»: Μια παράσταση με ιστορίες από τα παρασκήνια του Μπρόντγουαιη,5 Μαρτίου 2020 | 16:14,tanea.gr,"Μετά από την επιτυχία του έργου της Άννας Ετιαρίδου «Οι επισκέπτες του Δεκαπενταύγουστου» που παίχτηκε για δύο σαιζόν, η ομάδα Πλάνη για ακόμα μια φορά μεταπηδά σ’ ένα εντελώς διαφορετικό θεατρικό είδος. Η Άννα Ετιαρίδου γράφει και ο Κώστας Δελακούρας σκηνοθετεί ένα έργο εμπνευσμένο από ιστορίες των παρασκηνίων του θεάτρου γεμάτο ζωντάνια, μαύρο χιούμορ, σασπένς και απρόβλεπτους ήρωες. Ηθοποιοί, θεατρικοί συγγραφείς, σκηνοθέτες, ενδυματολόγοι, αλλά και κριτικοί θεάτρου συγκρούονται γύρω από την εμβληματική μορφή της Εύας, μίας αμφιλεγόμενης προσωπικότητας, η οποία καταφέρνει με πλάγιους τρόπους να διεισδύσει στον θεατρικό τους κόσμο και να φέρει τα πάνω-κάτω. Η καλλιτεχνική κούραση, η κρίση της μέσης ηλικίας, η άρρωστη φιλοδοξία, τα ψυχολογικά αδιέξοδα, οι διαφωνίες, αλλά και η σύμπραξη των καλλιτεχνών του Θεάτρου, βρίσκονται στο επίκεντρο της υπόθεσης του έργου, το οποίο διαδραματίζεται τόσο στο προσκήνιο όσο και στα παρασκήνια του Μπρόντγουαιη, μέσα σε μια απόλυτα θεατρική ατμόσφαιρα. Υπόθεση του έργου Mία καταξιωμένη ηθοποιός και η επί χρόνια βασίλισσα των θεατρικών σκηνών του Μπρόντγουαιη, στα όρια της μετάβασής της στη μέση ηλικία,  βρίσκεται σε καλλιτεχνική κρίση. Παρόλο που η ζωή φαίνεται να της τα έχει δωρίσει όλα απλόχερα, επιτυχία, αναγνώριση, φίλους, έρωτα και τη χαρά να κάνει ένα επάγγελμα που αγαπά, η ίδια νιώθει ότι το άστρο της τείνει να σβήσει. Μέχρι τη στιγμή που γνωρίζει την Εύα, μία νεαρή θαυμάστρια που δείχνει να την λατρεύει. Η ίδια και οι φίλοι της «αγκαλιάζουν» από την πρώτη στιγμή την Εύα και της ανοίγουν διάπλατα την πόρτα προς τον μαγικό κόσμο του Θεάτρου. Όμως η Εύα δεν είναι μία συνηθισμένη περίπτωση και δείχνει να θέλει πολλά περισσότερα… ίσως και όλα…Κείμενο:  Άννα Ετιαρίδου Σκηνοθεσία:  Κώστας Δελακούρας Ερμηνεύουν:  Άννα Ετιαρίδου, Θέτις Μητκίδου, Γιάννα Παπανικολάου Κωνσταντίνος Καρούζος, Σοφία Ιωακειμίδη και ο Κώστας Δελακούρας Φωτισμοί-Ηχοληψία:  Σάββας Σουρμελίδης Φωτογραφίες:  Μάνος Γεωργίου Βίντεο:  Πέτρος Κιοσές Επικοινωνία:  Δώρα Μαυρομάτη (6944718226)Θέατρο «Βαφείο – Λάκης Καραλής»Αγίου Όρους 16 & Κωνσταντινουπόλεως 115, Κεραμεικός Στάση Μετρό:  ΚεραμεικόςΤηλέφωνο Κρατήσεων:  210 3425637Πρεμιέρα: Σάββατο 7 Μαρτίου 2020 Ημέρες παραστάσεων:  κάθε Σάββατο στις 21:00  &  κάθε Κυριακή στις 18:30Διάρκεια παράστασης:  120΄Τιμές εισιτηρίων:  15 € (γενική είσοδος), 10 € (μειωμένο)ΠΡΟΣΦΟΡΑ ΠΩΛΗΣΗΣ ΕΙΣΙΤΗΡΙΩΝhttps://www.viva.gr/tickets/theater/theatro-vafio/to-sindromo-tis-evas/Ομάδα «Πλάνη» Η Ομάδα «Πλάνη» συμπληρώνει φέτος 23 χρόνια αδιάλειπτης παρουσίας στα θεατρικά δρώμενα. Από το 1996 μέχρι σήμερα έχει «περπατήσει» πάνω σε διάφορα είδη θεάτρου, ανεβάζοντας παραστάσεις, άλλοτε κλασσικές, άλλοτε πειραματιζόμενη πάνω σε εναλλακτικά έργα, αλλά πάντοτε με στόχο την καλύτερη δυνατή απόδοση του κάθε έργου και του πνεύματος του εκάστοτε συγγραφέα. Η πρώτη της παράσταση, «Οι Ατρείδες», είναι ένας πειραματισμός πάνω στην Αρχαία Τραγωδία, μία σύνθεση αποσπασμάτων από έργα των τριών μεγάλων τραγικών δραματουργών, με κοινό άξονα το μύθο της οικογένειας των Ατρειδών. Όμως, ως νέα ομάδα με ελάχιστους οικονομικούς πόρους, η ομάδα «Πλάνη» αναγκάζεται να στραφεί σε εναλλακτικούς χώρους και έτσι ιδρύει και ονοματίζει ένα νέο είδος: το Bar Theatre. Το είδος αυτό – θέατρο μέσα σε μπαρ - εντελώς άγνωστο στο τότε κοινό, εντυπωσιάζει με την αμεσότητα και τη δυναμική του κι αποκτά θαυμαστές παντού. «Χωροχρόνος», «Να φύγη ο Τρελλός από την Αυλή», «Μια μπύρα με το Χένρυ» (διασκευή κειμένων και ποιημάτων του Τσαρλς Μπουκόφσκι), «Μην το πεις στον Μπαμπά», είναι μερικοί τίτλοι έργων που ανέβηκαν μέσα σε πέντε χρόνια στο μπαρ «Κέλσος» και έτυχαν μεγάλης αποδοχής. Το αποτέλεσμα είναι το Bar Theatre να καθιερωθεί στο θεατρικό τοπίο και να ανεβαίνουν παραστάσεις του συγκεκριμένου είδους από το 1998 - που δημιουργήθηκε από την Ομάδα «Πλάνη» - μέχρι και σήμερα! Το 2004 η Ομάδα «Πλάνη» ιδρύει το Θεατρικό Εργαστήρι «Περιπλάνηση» στο οποίο τα μέλη της διδάσκουν υποκριτική, σκηνοθεσία, κινηματογράφο, κλπ. σε άτομα που θέλουν να ασχοληθούν με το Θέατρο στον ελεύθερο χρόνο τους. Στα πλαίσια της θεατρικής διδαχής και μάθησης το εργαστήρι ανεβάζει κάθε καλοκαίρι έργα των ομάδων του στο ετήσιο «Μικρό φεστιβάλ της Περιπλάνησης». Το 2006, η ομάδα στρέφεται στο κλασσικό θέατρο και διασκευάζει το διήγημα του Άντον Τσέχωφ «Το Στοίχημα» το οποίο ανεβαίνει στο Θέατρο «Σημείο». Η επιτυχία της παράστασης οδηγεί την ομάδα να τη συνεχίσει και δεύτερη σαιζόν. Το 2008 «Ο άνθρωπος με το λουλούδι στο στόμα» του Λουίτζι Πιραντέλλο ανεβαίνει επίσης στο Θέατρο «Σημείο», ενώ παράλληλα τα μέλη της «Πλάνης» ανεβάζουν δικά τους έργα όπως «Ο αδύνατος χαρακτήρας» και η κωμωδία «Ζητούνται νέες με ταλέντο» τα οποία ανεβαίνουν στο Θέατρο της Ημέρας. Το 2010 η παράσταση «Άλλη μια μπύρα με το Χένρυ...» (sequel της παράστασης «Μια μπύρα με το Χένρυ» που είχε παιχτεί μερικά χρόνια πριν) ανεβαίνει στον Πολυχώρο «Άγκυρα». Το 2013 η ομάδα αποκτά τη δική της μικρή θεατρική σκηνή, τη «Μικρή Πλάνη» και ανεβάζει το έργο του Αύγουστου Στρίντμπεργκ «Ο Χορός του Θανάτου». Την επόμενη χρονιά η ομάδα αποφασίζει να περάσει στην εποχή της τεχνολογίας και διασκευάζει τα πασίγνωστο ιντερνετικό ρώσικο animation “Mr. Freeman” ανεβάζοντας την παράσταση “Free Freaks”στην οποία για πρώτη φορά η ομάδα χρησιμοποιεί, προβολείς RGP , προτζέκτορες και νέα μέσα τεχνολογίας. Τη σαιζόν 2015-2016 η ομάδα ανεβάζει το έργο του σύγχρονου Γάλλου συγγραφέα Ρεμί Ντε Βος «Στη Νεκρά». Η παράσταση αποσπά διθυραμβικές κριτικές από το κοινό. Τη σαιζόν 2018-2019 «Οι επισκέπτες του Δεκαπενταύγουστου» της Άννας Ετιαρίδου σηματοδοτεί την «επιστροφή» της Ομάδας Πλάνη στο ελληνικό ρεαλιστικό έργο. Για φέτος, η ομάδα μεταπηδά για άλλη μια φορά σε ένα διαφορετικό είδος θεάτρου και ανεβάζει το έργο “Το σύνδρομο της Ευάς”.  Ένα θεατρικό έργο εμπνευσμένο από ιστορίες των παρασκηνίων τ ου Μπρόντγουαιη  , σε κείμενο Άννας Ετιαρίδου και σκηνοθεσία Κώστα Δελακούρα.  ",https://www.tanea.gr/2020/03/05/lifearts/culture/to-syndromo-tis-eyas-mia-parastasi-me-istories-apo-ta-paraskinia-tou-mprontgouaii/
Culture,newpost.gr,Εθνική Λυρική Σκηνή: 20.000 δωρεάν εισιτήρια παραστάσεων για το ιατρικό και νοσηλευτικό προσωπικό του ΕΣΥ,"Δημοσίευση 8 Απριλίου 2020, 16:00 ",newpost.gr,"Ως ελάχιστη ένδειξη ευγνωμοσύνης και σεβασμού προς τους  Ιατρούς και Νοσηλευτές  του  ΕΣΥ , οι οποίοι βρίσκονται στην πρώτη γραμμή της αντιμετώπισης της πανδημίας του κορωνοϊού, η Υπουργός Πολιτισμού και Αθλητισμού κ.  Λίνα Μενδώνη  στήριξε άμεσα και έμπρακτα την πρωτοβουλία του Καλλιτεχνικού Διευθυντή της Εθνικής Λυρικής Σκηνής, κ. Γιώργου Κουμεντάκη: Το Υπουργείο Πολιτισμού και Αθλητισμού σε συνεργασία με την Εθνική Λυρική Σκηνή προσφέρουν προς τους Ιατρούς και Νοσηλευτές του ΕΣΥ 20.000 δωρεάν εισιτήρια για τις παραστάσεις της, από την έναρξη της επαναλειτουργίας της και έως το καλοκαίρι του 2021. Η σπουδαιότητα της προσφοράς των  Ιατρών και Νοσηλευτών του ΕΣΥ  για τη διασφάλιση της δημόσιας υγείας και της ζωής όλων μας είναι ύψιστης σημασίας. Το Υπουργείο Πολιτισμού και Αθλητισμού και η Εθνική Λυρική Σκηνή προσφέρουμε «θεραπεία με τα σύνεργα της λυρικής τέχνης, της μουσικής και του χορού», στους ανθρώπους «πίσω από τις μάσκες», οι οποίοι με αυταπάρνηση, τεράστιες δυσκολίες και κίνδυνο -ακόμα και για τη ζωή τους-, δίνουν τη μάχη με τον κορονοϊό. Αναγνωρίζουμε τη μεγαλειώδη προσφορά τους με αυτό το μικρό αντίδωρο, που θα τους προσφέρει τις θεραπευτικές και ψυχαγωγικές ιδιότητες της τέχνης, αφού περάσει η υγειονομική κρίση. Οι λεπτομέρειες για τη διανομή των δωρεάν εισιτηρίων της  ΕΛΣ  προς τους Ιατρούς και Νοσηλευτές του ΕΣΥ θα ανακοινωθούν το επόμενο χρονικό διάστημα, όταν θα ξεκινήσει η άρση των περιοριστικών μέτρων και δρομολογηθεί η σταδιακή επαναλειτουργία των θεάτρων.",https://newpost.gr/entertainment/5e8dd6f52f1136da1fe56f0a/ethniki-lyriki-skini-20-000-dorean-eisitiria-parastaseon-gia-to-iatriko-kai-nosileytiko-prosopiko-toy-esy
Culture,tanea.gr,Στον αέρα το τρέιλερ της νέας ταινίας του Γουές Άντερσον,17 Φεβρουαρίου 2020 | 09:57,tanea.gr,"Το έτος 2020 θα προβληθεί στους κινηματογράφους η νέα ταινία του Γουές Άντερσον. Το ερχόμενο καλοκαίρι, ο ιδιαίτερης ιδιοσυγκρασίας σκηνοθέτης, θα παραδώσει την ταινία «French Dispatch» με επίκεντρο εβδομαδιαίο αμερικανικό περιοδικό με το ίδιο όνομα -παρόμοιο του New Yorker- το οποίο διευθύνουν Αμερικανοί στη φανταστική γαλλική πόλη του 20ου αιώνα, Ennui-sur-Blasé. Η ταινία που ζωντανεύει τις ιστορίες που παρουσιάζονται στο τελευταίο τεύχος της έκδοσης, σύμφωνα με την επίσημη σύνοψη αποτελεί «μία ερωτική επιστολή προς τους δημοσιογράφους του κόσμου». Το «French Dispatch», διάρκειας δύο ωρών, είναι εμπνευσμένo από την αγάπη του Γουές Άντερσον για το The New Yorker, με τους χαρακτήρες και τα περιστατικά να αφορούν αληθινά γεγονότα και πρόσωπα του περιοδικού. Στο τρέιλερ της ταινίας που μόλις κυκλοφόρησε παρουσιάζονται μεγάλοι σταρ, μεταξύ των οποίων οι Τιμοτέ Σαλαμέ, Φράνσις ΜακΝτόρμαντ, Μπενίσιο ντελ Τόρο, Μπιλ Μάρεϊ, Λεά Σεϊντού, Σέρσια Ρόναν, Όουεν Γουίλσον, Ελίζαμπεθ Μος και πολλοί άλλοι. Η ταινία αναμένεται να αρχίσει να προβάλλεται στις κινηματογραφικές αίθουσες τον Αύγουστο και ενδέχεται να κάνει πρεμιέρα στο Φεστιβάλ Κινηματογράφου των Καννών τον Μάιο. Πηγή: ΑΠΕ-ΜΠΕ  ",https://www.tanea.gr/2020/02/17/lifearts/cinema/ston-aera-to-treiler-tis-neas-tainias-tou-goues-anterson/
Culture,tanea.gr,Stranger Things: Το νέο τρέιλερ θα σε αφήσει με το στόμα ανοιχτό,14 Φεβρουαρίου 2020 | 21:50,tanea.gr,"Διαθέσιμο στους θαυμαστές της δημοφιλούς σειράς «Stranger Things» είναι το νέο τρέιλερ της 4ης σεζόν, το οποίο κάνει ήδη τον γύρο του Διαδικτύου. Το τρέιλερ έχει τίτλο «Από τη Ρωσία με Αγάπη», είναι διάρκειας λιγότερο του ενός λεπτού και μας επιφυλάσσει μια έκπληξη. Τον αγαπημένο χαρακτήρα Τζίμ Χόπερ, ο οποίος είναι ζωντανός και βρίσκεται αιχμάλωτος στην παγωμένη Ρωσία. Ο τρίτος κύκλος τελειώνει με την οικογένεια Μπάιερ να φεύγει για το Σικάγο ενώ η τελευταία σκηνή μεταφέρει τους θεατές σε φυλακές στη Ρωσία όπου ένας φύλακας επιχειρεί να ανοίξει ένα κελί και ο συνάδελφός του του λέει «όχι, όχι τον Αμερικανό». Τελικά ανοίγουν το διπλανό κελί, όπου κρατείται ένας Ρώσος, τον οποίο αρπάζουν και μεταφέρουν σε υπόγειο, πολλά μέτρα κάτω από τη γη, όπου βρίσκεται ο… Ντεμογκόργκον.",https://www.tanea.gr/2020/02/14/lifearts/cinema/stranger-things-to-neo-treiler-tha-se-afisei-me-to-stoma-anoixto/
Culture,tanea.gr,Μπαράζ παραιτήσεων στα «γαλλικά Όσκαρ» μετά τις 12 υποψηφιότητες Πολάνσκι,15 Φεβρουαρίου 2020 | 12:43,tanea.gr,"Σύσσωμο παραιτήθηκε το διοικητικό συμβούλιο της Ακαδημίας Cesar, η οποία απονέμει τα γαλλικά βραβεία κινηματογράφου, αντίστοιχα των Όσκαρ, μόλις δύο εβδομάδες πριν από την τελετή απονομής, έπειτα από την έντονη κριτική που δέχτηκε με αφορμή τη νέα ταινία του Ρομάν Πολάνσκι «Κατηγορώ» (J’ Accuse/ An Officer and a Spy), η οποία βρέθηκε στην κορυφή του καταλόγου με τις υποψηφιότητες. Περισσότεροι από 200 ηθοποιοί, παραγωγοί, σκηνοθέτες και προσωπικότητες του κινηματογράφου διατύπωσαν σε ανοιχτή επιστολή τους προς το ΔΣ της Ακαδημίας, αίτημα για «ριζική μεταρρύθμιση». Σε αυτήν κατήγγειλαν την δυσλειτουργία και την έλλειψη διαφάνειας στα οικονομικά της Ακαδημίας. Επίσης εξέφρασαν παράπονα γιατί το ιδρυτικό καταστατικό των Cesar δεν έχει αλλάξει εδώ και πολύ καιρό και γιατί τα σχεδόν 5.000 μέλη της Ακαδημίας δεν έχουν δικαίωμα ψήφου ούτε λόγου στις απφάσεις της. «Όταν κινητοποιούμαστε, συμβαίνουν πράγματα!», έγραψε στο Twitter η φεμινιστική κολεκτίβα Nous Toutes (Όλες Εμείς). Μια άλλη οργάνωση, η Osez Le Feminisme (Τολμήστε τον Φεμινισμό), ανακοίνωσε το εξής: «Φανταστείτε τι έπεται. Μια νέα επιτροπή που θα ψηφίζει χωρίς την αυτοπεποίθηση του αρσενικού, χωρίς αδιαφάνεια και σεξισμό. Θα σταματήσουμε επιτέλους να χειροκροτούμε τους βιαστές και τους παιδεραστές που διαφεύγουν;». Την παρουσία της ταινίας του Πολάνσκι στον κατάλογο με τις υποψηφιότητες κατήγγειλαν και η υπουργός Ισότητας της Γαλλίας καθώς και κριτικοί κινηματογράφου, αλλά η Ακαδημία απάντησε ότι δεν μπορεί να παίρνει «θέση για θέματα ηθικής» όταν αξιολογεί ταινίες. «Για να τιμήσουμε τους άνδρες και τις γυναίκες που έκαναν κινηματογράφο το 2019, για να βρούμε την ηρεμία και να διασφαλίσουμε ότι το κινηματογραφικό φεστιβάλ παραμένει αυτό ακριβώς–ένα φεστιβάλ–το ΔΣ αποφάσισε ομόφωνα να παραιτηθεί», ανέφερε η Ακαδημία σε ανακοίνωσή της. «Αυτή η συλλογική απόφαση θα επιτρέψει την πλήρη ανανέωση του συμβουλίου», προσθέτει. Μια γενική συνέλευση πρόκειται να πραγματοποιηθεί μετά την επικείμενη τελετή απονομής για την εκλογή νέου ΔΣ και διοίκησης που θα εργαστούν για την εφαρμογή των μεταρρυθμίσεων και του εκσυγχρονισμού (της Ακαδημίας), ανέφερε η Ακαδημία. Το ΔΣ δήλωσε ότι θα ζητήσει από το Εθνικό Κέντρο Κινηματογράφου, μια υπηρεσία που υπάγεται στο υπουργείο Πολιτισμού, να ορίσει έναν μεσολαβητή για να επιβλέπει τις «ριζικές μεταρρυθμίσεις» του καταστατικού του και της διοίκησης.  ",https://www.tanea.gr/2020/02/15/lifearts/cinema/mparaz-paraitiseon-sta-gallika-oskar-meta-tis-12-ypopsifiotites-polanski/
Culture,tanea.gr,Πέθανε στα 103 του ο θρύλος Κερκ Ντάγκλας,6 Φεβρουαρίου 2020 | 04:35,tanea.gr,"Ο Κερκ  Ντάγκλας , ηθοποιός, παραγωγός και σκηνοθέτης του θεάτρου και του κινηματογράφου, εμβληματική μορφή μιας χρυσής εποχής για το Χόλιγουντ, πολλές ερμηνείες του οποίου θεωρούνται κλασικές, όπως αυτή στην ταινία Σπάρτακος (1960, σε σκηνοθεσία Στάνλεϊ Κιούμπρικ), πέθανε χθες Τετάρτη σε ηλικία 103 ετών, ανακοίνωσε ο γιος του, ο Μάικλ Ντάγκλας, επίσης διάσημος ηθοποιός. Ο θρύλος της έβδομης τέχνης είχε αντιμετωπίσει σοβαρά προβλήματα υγείας από τη δεκαετία του 1990 και μετά. Υπέστη εγκεφαλικό το 1996 και καρδιακή προσβολή το 2001. Ο Κερκ Ντάγκλας έπαιξε τις επτά δεκαετίες της καριέρας του σε περίπου εκατό ταινίες, ανάμεσά τους στη μεταφορά του βιβλίου Είκοσι χιλιάδες λεύγες κάτω από τη θάλασσα, του Ιούλιου Βερν (1954), αλλά και φιλμ γουέστερν, δραματικές, αστυνομικές, πολεμικές ταινίες, πολύ συχνά στον ρόλο του σκληρού. «Με τεράστια θλίψη τα αδέλφια μου και εγώ ανακοινώνουμε ότι ο Κερκ Ντάγκλας μας άφησε (…) σε ηλικία 103 ετών. Για τον κόσμο, ήταν ένας θρύλος, ένας ηθοποιός της χρυσής εποχής των κινηματογραφικών ταινιών (…), ένας ανθρωπιστής, η δέσμευση του οποίου στη δικαιοσύνη και στις υποθέσεις στις οποίες πίστευε τον μετέτρεψαν σε πρότυπο και πηγή έμπνευσης για όλους μας», πάντως «για εμένα και τ’ αδέρφια μου, τον Τζόελ και τον Πίτερ, ήταν απλώς ο μπαμπάς», ανέφερε ο Μάικλ Ντάγκλας σε ανακοίνωση που δημοσιοποίησε. Μεγάλος γυναικάς Μεγάλος γυναικάς, ο Ντάγκλας είχε διάφορες κατακτήσεις αλλά ζούσε από το 1994 με την ίδια γυναίκα, την Αν Μπάιντενς, που συνάντησε το 1954 στη Γαλλία κι έγινε η δεύτερη σύζυγός του. Ο Κερκ Ντάγκλας, γιος εβραίων μεταναστών από τη Λευκορωσία, είχε γίνει γνωστός για το εκρηκτικό στιλ πολλών ερμηνειών του, διότι αποτύπωνε στη μεγάλη οθόνη ιδίως το αίσθημα της οργής και της εξέγερσης εναντίον «της αδικίας», όπως έλεγε ο ίδιος. Μετατράπηκε σε ένα από τα μεγαλύτερα αστέρια της κινηματογραφικής βιομηχανίας τις δεκαετίες του 1950 και του 1960. Πρωταγωνίστησε επίσης στην προσπάθεια να σπάσει η λεγόμενη «μαύρη λίστα» στο Χόλιγουντ, ο αποκλεισμός ηθοποιών, σκηνοθετών και σεναριογράφων διότι συνδέονταν με το κομμουνιστικό κίνημα ή θεωρούνταν συμπαθούντες και συνοδοιπόροι τη δεκαετία του 1950. Ο ίδιος είχε εξομολογηθεί πως αισθανόταν μεγαλύτερη υπερηφάνεια για αυτό, παρά για οποιονδήποτε ρόλο του. Πηγή: ΑΠΕ  ",https://www.tanea.gr/2020/02/06/lifearts/cinema/pethane-sta-103-tou-o-thrylos-kerk-ntagklas/
Culture,tanea.gr,Τέσσερις νέες ταινίες για τον Άνταμ Σάντλερ μετά το «Murder Mystery»,4 Φεβρουαρίου 2020 | 12:26,tanea.gr,"Η Netflix επεκτείνει τη συνεργασία της με τον Άνταμ Σάντλερ και τη Happy Madison Productions για ακόμη τέσσερις ταινίες. Η πλατφόρμα streaming ανακοίνωσε τη συμφωνία την Παρασκευή, σημειώνοντας ότι το «Murder Mystery» του Άνταμ Σάντλερ ήταν ο πιο δημοφιλής τίτλος στο Netflix στις ΗΠΑ πέρυσι. Η ταινία, «Mystery Murder», στην οποία συμπρωταγωνίστησε με την Τζένιφερ Άνιστον, ήταν η έκτη για το Netflix του Αμερικανού ηθοποιού, κωμικού, σεναριογράφου και παραγωγού μαζί με τα φιλμ «The Ridiculous 6», «The Do-Over», «Sandy Wexler», «The Week Of» και το επερχόμενο «Hubie Halloween». Η Netflix ανακοίνωσε ότι οι συνδρομητές της έχουν περάσει δύο δισεκατομμύρια ώρες παρακολουθώντας τις ταινίες του Άνταμ Σάντλερ από το 2015, όταν το «The Ridiculous 6» έκανε πρεμιέρα. Ο Άνταμ Σάντλερ πρωταγωνιστεί ως κοσμηματοποιός και εθισμένος στον τζόγο στην ταινία «Uncut Gems» των Τζος και Μπένι Σάφντι, η οποία συγκέντρωσε εισπράξεις 48 εκατομμυρίων δολαρίων στη Βόρεια Αμερική μέσα σε έξι εβδομάδες. Η Netflix δεν αποκάλυψε λεπτομέρειες για τις τέσσερις νέες ταινίες που θα γυριστούν βάσει της συμφωνίας. Το «Hubie Halloween», το οποίο επίσης ασχολείται με τους Kevin James, Julie Bowen, Ray Liotta, Maya Rudolph, Rob Schneider και Shaquille O’Neal, παράγεται με την προηγούμενη συμφωνία του. Ο Σάντλερ ξεκίνησε την καριέρα του ως stand – up κωμικός, εντάχθηκε στο σόου Saturday Night Live ως σεναριογράφος από το 1991 έως το 1995, προτού ιδρύσει την εταιρεία κινηματογραφικών παραγωγών, Happy Madison Productions. Πηγή: ΑΠΕ-ΜΠΕ  ",https://www.tanea.gr/2020/02/04/lifearts/cinema/tesseris-nees-tainies-gia-ton-antam-santler-meta-to-murder-mystery/
Culture,tanea.gr,Μουσική που παρακολουθεί τα καιρικά μοτίβα,3 Φεβρουαρίου 2020 | 11:12,tanea.gr,"Η σύνθεση, από τη συνεργασία της Μπγιορκ με την Microsoft, ακούει στο όνομα «Kórsafn» στα ισλανδικά και σημαίνει «Αρχείο χορωδιακής μουσικής», θα παίζεται συνεχώς στο λόμπι ξενοδοχείου στο κάτω Μανχάταν. Στη σύνθεση, η Μπγιορκ χρησιμοποιεί ήχους από το μουσικό αρχείο της, το οποίο τροφοδοτεί τα τελευταία 17 χρόνια για να δημιουργήσει καινούργιες διασκευές. Σε αυτό περιλαμβάνεται και μουσική από την Χορωδία Hamrahlid της Ισλανδίας, στην οποία η Μπγιορκ συμμετείχε όταν ήταν μικρή και την οποία η ίδια αξιοποίησε στο πειραματικό θεατρικό show της «Cornucopia». Με τη βοήθεια της τεχνητής νοημοσύνης της Microsoft, η μουσική θα προσαρμόζεται στις ανατολές του ήλιου, τα ηλιοβασιλέματα και τις αλλαγές της βαρομετρικής πίεσης, χρησιμοποιώντας δεδομένα από κάμερα τοποθετημένη στην σκεπή του ξενοδοχείου. Η συνεχής ροή δεδομένων θα «εκπαιδεύει» την AI της εταιρείας λογισμικού να αναγνωρίζει πυκνή συννεφιά, χιόνι, βροχή, καθαρό ουρανό και πετούμενα, σε διαφορετικό φως και εποχές. «Μια αρχιτεκτονική δομή στο κάτω Μανχάταν μου έτεινε το χέρι σε ένα AI ταγκό κι εγώ αποδέχθηκα την πρόσκληση, και είμαι σε εγρήγορση, όλο περιέργεια, περιμένοντας τα αποτελέσματα» είπε, σε ανακοίνωσή της, η Μπγιορκ. «Τους πρόσφερα τα αρχεία μου χορωδιακής μουσικής, γραμμένα σε διάστημα 17 χρόνων, τα οποία θα αιωρούνται, μέσα από το “φλιπεράκι” της τεχνητής νοημοσύνης, με οδηγό τις μεταναστεύσεις των πτηνών, τα σύννεφα, τα αεροπλάνα κι αυτό το απολαυστικό πράγμα που λέμε “βαρόμετρο”! Η κοιλάδα του ποταμού Χάντσον είναι ένα από τα με τη μεγαλύτερη κίνηση πουλιών δέλτα ποταμών του πλανήτη. Το ξέρω από προσωπική εμπειρία… Ελπίζω ότι θα το απολαύσετε αυτό!» Η σύνθεση είναι η δεύτερη μια σειράς «Ηχοτοπία σε λόμπι» που συνεχίζει η εταιρεία λογισμικού με το νεοϋορκέζικο ξενοδοχείο. Η πρώτη ήταν σύνθεση της πειραματικής μουσικού Τζουλιάνα Μπάργουικ, με την ευκαιρία των εγκαινίων του Sister Hotel, τον Απρίλιο του 2019.  ",https://www.tanea.gr/2020/02/03/lifearts/music/mousiki-pou-parakolouthei-ta-kairika-motiva/
Culture,tanea.gr,Ριάνα : Νέα διάκριση για την διάσημη ποπ σταρ,15 Φεβρουαρίου 2020 | 09:11,tanea.gr,"Πρώτα κέρδισε το «Urban Luxe» το 2019 στην τελετή απονομής των Βρετανικών Βραβείων Μόδας για το brand ειδών μακιγιάζ Fenty που ίδρυσε και σύντομα η Ριάνα αναμένεται να αναγνωριστεί και πάλι για το πολύπλευρο ταλέντο της. H Αμερικανική Εθνική Ένωση για την Πρόοδο των Έγχρωμων Ατόμων – National Association for the Advancement of Colored People (NAACP), οργάνωση για τα πολιτικά δικαιώματα θα τιμήσει τη σούπερ σταρ της R&B και ποπ μουσικής με το βραβείο του πρόεδρου της οργάνωσης, την ανώτατη διάκριση. Εκτός από τη λαμπρή περίφημη μουσική καριέρα της, η Ριάνα αναγνωρίζεται για το ανθρωπιστικό της έργο και για την επιχειρηματική της δράση. Η Ριάνα δημιούργησε το brand καλλυντικών Fenty Beauty, τη σειρά εσωρούχων Savage x Fenty και τη σειρά ενδυμάτων με τον LVMH, Moët Hennessy Louis Vuitton. Στον ανθρωπιστικό τομέα, υποστήριξε σταθερά προγράμματα ποιοτικής εκπαίδευσης και αντιμετώπισης καταστάσεων έκτακτης ανάγκης σε όλο τον κόσμο μέσω του μη κερδοσκοπικού οργανισμού της, Clara Lionel Foundation, τον οποίο ίδρυσε το 2012. Το βραβείο του προέδρου της NAACP απονέμεται σε ένδειξη αναγνώρισης «ξεχωριστών επιτευγμάτων και της προσφοράς της». Τα περασμένα έτη το βραβείο παρέλαβαν οι JAY-Z, Lauryn Hill, Muhammad Ali, Soledad O’Brien. Ο πρόεδρος της NAACP Ντέρικ Τζόνσον αναμένεται να απονείμει το βραβείο στην τραγουδίστρια από τα Μπαρμπάντος στις 22 Φεβρουαρίου. Η Ριάνα είναι μία από τις πιο επιτυχημένες μουσικούς των τελευταίων 20 χρόνων, έχει πουλήσει πάνω από 250 εκατομμύρια δίσκους σε όλο τον κόσμο και έχει κερδίσει εννέα Grammy.  ",https://www.tanea.gr/2020/02/15/lifearts/music/riana-nea-diakrisi-gia-tin-star-tis-pop/
Culture,tanea.gr,Άλκηστις Πρωτοψάλτη : Ο ξεριζωμός από την Αλεξάνδρεια και η καταξίωση,18 Φεβρουαρίου 2020 | 09:02,tanea.gr,"Καλεσμένη στην εκπομπή του του Νίκου Χατζηνικολάου «Ενώπιος Ενωπίω» βρέθηκε το βράδυ της Δευτέρας (17/2) η Άλκηστις Πρωτοψάλτη. Η σπουδαία ερμηνεύτρια, σε μία εξομολόγηση ζωής, μίλησε για τον ξεριζωμό από την Αλεξάνδρεια της Αιγύπτου, τα πρώτα βήματα στη μουσική και την καταξίωση. κατά τη διάρκεια της συνέντευξης εκείνη και ο Στέφανος Κορκολής αποκάλυψαν μία αστεία περιπέτεια που έζησαν κάποτε. «Αν μπορώ να πω ότι έχω μία φίλη είναι η Άλκηστις Πρωτοψάλτη γιατί είναι βράχος» , δήλωσε αρχικά ο τραγουδιστής. Παράλληλα, οι δύο καλλιτέχνες αντάλλαξαν φιλοφρονήσεις και μίλησαν με τρυφερά λόγια ο ένας για τον άλλον. «Ήμασταν οι πρώτοι που εφαρμόσαμε τον αντικαπνιστικό νόμο», δήλωσε ο Στέφανος Κορκολής , υπογραμμίζοντας ότι κατάφεραν την πρώτη ημέρα των εμφανίσεών τους σε μαγαζί της Θεσσαλονίκης να το εφαρμόσουν με επιτυχία. Ωστόσο, όπως τόνισε η Άλκηστις Πρωτοψάλτη την επόμενη ημέρα χάλασαν οι δύο μηχανές καπνού του μαγαζιού και ήταν στη σκηνή χωρίς να μπορούν να δουν τίποτα. Μάλιστα, είπαν πέντε τραγούδια και όταν κατάφεραν να αντικρίσουν ο ένας τον άλλον, έσκασαν στα γέλια. Φυσικά, απέδωσαν το περιστατικό στις “κατάρες” των καπνιστών! ",https://www.tanea.gr/2020/02/18/lifearts/music/alkistis-protopsalti-o-kserizomos-apo-tin-aleksandreia-kai-i-kataksiosi/
Culture,tanea.gr,Μπομπ Μάρλεϊ: Επετειακό βιντεοκλίπ για το «Redemption Song»,7 Φεβρουαρίου 2020 | 11:50,tanea.gr,"Η οικογένεια του Μπομπ Μάρλεϊ, η Universal Music και η Island Records ένωσαν τις δυνάμεις τους για να εορτάσουν με ένα εμπνευσμένο βιντεοκλίπ τα 40 χρόνια από την κυκλοφορία του «Redemption Song». Το τραγούδι κυκλοφόρησε τον Οκτώβριο του 1980, στο άλμπουμ «Uprising» των Bob Marley & the Wailers. Τον επόμενο χρόνο, ο καρκίνος γονάτισε τον Μπομπ. Δημιουργία των Γάλλων καλλιτεχνών Octave Marsal και Theo De Gueltzl, το κλιπ περιλαμβάνει 3.000 πρωτότυπα σχέδια που οπτικοποιούν το μήνυμα του τραγουδιού, τη χειραφέτηση. Εικονογραφία από την Τζαμάικα γεμίζει την οθόνη: ένα δυνατό λιοντάρι φέρει στέμμα, στη συνέχεια βγάζει φτερά και πετά απομακρυνόμενο από ένα βασίλειο. Ο Μάρλεϊ παίζει μια κιθάρα γεμάτη λουλούδια. «Από την ιστορία της Δουλείας και της Τζαμάικα, την κουλτούρα των Ρασταφάρι, την κληρονομιά των προφητών (του Χαϊλέ Σελασιέ του 1ου, του Μάρκους Γκάρβεϊ και του Μάλκολμ Χ), αλλά και από την προσωπική ζωή του Μπομπ, οδηγούμε τους ακροατές σε ένα ταξίδι μέσω αλληγοριών και απεικονίσεων» είπαν, σε ανακοίνωσή τους, οι Γάλλοι καλλιτέχνες. Το κλιπ είναι το πρώτο στο πλαίσιο του «Marley75», ενός εορτασμού καθ’ όλη τη διάρκεια της φετινής χρονιάς των 75ων γενεθλίων του θρύλου του ρέγκε. Αν ζούσε, στις 6 Φεβρουαρίου ο Μπομπ Μάρλεϊ θα γινόταν 75 χρόνων. Όλη τη χρονιά, στο YouTube θα εμφανίζονται βίντεο με υλικό που θα δημοσιεύεται για πρώτη φορά (μουσική, τέχνη, φωτογραφία και άλλα). Οι γιοι του Μπομπ, ο Ζίγκι και ο Στέφεν, θα τιμήσουν την επέτειο γενεθλίων με μια «Bob Marley Celebration» στο φεστιβάλ BeachLife, στη Redondo Beach της Καλιφόρνιας (1 έως 3 Μαΐου). Πηγή: ΑΠΕ-ΜΠΕ  ",https://www.tanea.gr/2020/02/07/lifearts/music/mpomp-marlei-epeteiako-vinteoklip-gia-to-redemption-song/
Culture,tanea.gr,«Μεταχορδές» στο Μουσείο Μπενάκη από την Φιλαρμόνια Ορχήστρα Αθηνών,15 Φεβρουαρίου 2020 | 20:15,tanea.gr,"Στο Μουσείο Μπενάκη επιστρέφει η Φιλαρμόνια για μια ακόμη συναυλία - την τρίτη της φετινής της σειράς – υπό τον τίτλο ΜΕΤΑΧΟΡΔΕΣ το Σάββατο 22 Φεβρουαρίου. Στο πρώτο μέρος οι δεξιοτέχνες μουσικοί του συνόλου εγχόρδων της ορχήστρας θα συνεργαστούν με τον εξαιρετικό Έλληνα διεθνούς φήμης μαέστρο, Γιώργο Μπαλατσινό, σε ένα πρόγραμμα με μουσική του 20ού αιώνα για έγχορδα. Η συναυλία θα ξεκινήσει με το έργο του Γιώργου Σισιλιάνου «Μεταμορφώσεις». Το έργο αυτό, σε ελεύθερη μορφή παραλλαγών, γράφτηκε το 1993 και αποτελεί μεταγραφή μιας σπουδής για πιάνο του ίδιου συνθέτη. Θα ακολουθήσει το Κοντσερτίνο για όμποε και ορχήστρα εγχόρδων του Νίκου Σκαλκώτα. Πρόκειται για ένα έργο που ο μεγάλος συνθέτης δεν πρόλαβε να ενορχηστρώσει. Η Φιλαρμόνια επιλέγει για τη συναυλία αυτή την ενορχήστρωση του Piero Guarino. Σολίστ στο όμποε είναι ο Έλληνας καλλιτέχνης Κώστας Γιοβάνης. Η συναυλία θα κλείσει με ένα από τα εμβληματικότερα έργα της παγκόσμιας μουσικής φιλολογίας. Ξεκινώντας τη συμμετοχή της στο διεθνές έτος Μπετόβεν (250 χρόνια από τη γέννησή του), η Φιλαρμόνια αναμετράται με την δημοφιλή Συμφωνία αρ. 5, σε ντο ελάσσονα. Πρόκειται για ένα έργο σταθμό, γύρω από το οποίο αναπτύχθηκαν ολόκληρες αισθητικές θεωρίες και ρεύματα και με βάση το οποίο χαρακτηρίστηκαν συνθέτες, έργα, αλλά και ολόκληρες ιστορικές περίοδοι. Ένα έργο στο μεταίχμιο μεταξύ απαράμιλλης κλασικής αυστηρότητας και εκρηκτικής ρομαντικής εκφραστικότητας, σε μια ξεχωριστή και πολυαναμενόμενη ερμηνεία από τη Φιλαρμόνια και τον Γιώργο Μπαλατσινό. Πρόγραμμα:Γιώργος Σισιλιάνος,Μεταμορφώσεις για ορχήστρα εγχόρδων, έργο 55 Νίκος Σκαλκώτας,Κοντσερτίνο για όμποε και ορχήστρα εγχόρδων Ενορχήστρωση – Piero Guarino Ludwig van Beethoven, Συμφωνία αρ. 5, σε ντο ελάσσονα, έργο 67 Σολίστ:  Κώστας Γιοβάνης, όμποε Διεύθυνση:  Γιώργος Μπαλατσινός  ",https://www.tanea.gr/2020/02/15/lifearts/music/metaxordes-sto-mouseio-mpenaki-apo-tin-filarmonia-orxistra-athinon/
Culture,tanea.gr,Μπομπ Μάρλεϊ : Μιούζικαλ αφιερωμένο στον θρύλο της ρέγκε,18 Φεβρουαρίου 2020 | 10:56,tanea.gr,"Ένα νέο μιούζικαλ εμπνευσμένο από τη ζωή και τη μουσική του θρύλου της reggae Μπομπ Μάρλεϊ θα κάνει το ντεμπούτο του στο Λονδίνο τον επόμενο χρόνο. Το μιούζικαλ «Get Up, Stand Up!» θα κάνει πρεμιέρα στο θέατρο Lyric, στο Λονδίνο, στις 6 Φεβρουαρίου του 2021, την ημέρα που ο επιδραστικός μουσικός θα γιόρταζε τα 76α γενέθλιά του. Η ιστορία της ανόδου του Μπομπ Μάρλεϊ στο παγκόσμιο μουσικό στερέωμα μεταφέρεται στη θεατρική σκηνή από το βραβευμένο δίδυμο με βραβείο Λόρενς Ολιβιέ, τον θεατρικό συγγραφέα Λι Χολ και τον σκηνοθέτη Ντομινίκ Κουκ. Στον πρωταγωνιστικό ρόλο ως Μπομπ Μάρλεϊ θα εμφανιστεί ο Αρίνζε Κένε, ηθοποιός και θεατρικός συγγραφέας. «Αισθάνομαι απόλυτη τιμή που θα αναλάβω αυτόν τον ρόλο. Δεν είναι μόνο τιμή που θα μπορέσω να μεταδώσω το μήνυμα του Μπομπ Μάρλεϊ ακόμη περισσότερο, αλλά το να γίνω εκείνος για λίγο, είναι ένα πραγματικό όνειρο. Μεγάλωσα με τη μουσική του και το μάντρα του και ο ίδιος ήταν ένα από τα πρότυπα μου από τότε που ήμουν παιδί. Νιώθω σαν να είναι στο DNA μου. Είναι ο άνθρωπος, τον αγαπώ», ανέφερε ο Αρίνζε Κένε. Πηγή: ΑΠΕ-ΜΠΕ  ",https://www.tanea.gr/2020/02/18/lifearts/music/mpomp-marlei-miouzikal-afieromeno-ston-thrylo-tis-regke/
Culture,tanea.gr,Παράταση για την έκθεση «Εξαιρέσεις» στην Πινακοθήκη του Δήμου Αθηναίων,2 Ιανουαρίου 2020 | 10:36,tanea.gr,"Παρατείνεται έως τις 29 Μαρτίου 2020 η έκθεση «Εξαιρέσεις: Όψεις του εξπρεσιονισμού στην Ελλάδα» στην Πινακοθήκη δήμου Αθηναίων, στην οποία συγκεντρώνονται έργα της Συλλογής της Πινακοθήκης και σύνολα από σημαντικές καλλιτεχνικές προσωπικότητες, με κεντρική μορφή τον Γιώργο Μπουζιάνη,  που εκπροσωπούν πράγματι «εξαιρέσεις» ως προς το ακαδημαϊκό κλίμα που επικρατεί στην ελληνική τέχνη τον 20ο αι. και ως προς τις επικρατούσες νεοτερικές τάσεις που χαρακτηρίζουν τη γενιά του ’30. Τα έργα που παρουσιάζονται στην έκθεση Εξαιρέσεις, σε μεγάλο βαθμό δεν έχουν ποτέ εκτεθεί μέχρι σήμερα στο σύνολό τους ή κάποια και καθόλου. Τα κυριότερα έχουν εκτεθεί μόνον αποσπασματικά, ως αριστουργήματα της Συλλογής της Πινακοθήκης, η οποία έχει πολύ νωρίς δώσει το λόγο σε σημαντικούς καλλιτέχνες για να προτείνουν και να συγκεντρώσουν τα έργα που ανήκουν στην πόλη των Αθηνών. Το 2018, στην έκθεση γύρω από τη θητεία του Παπαλουκά ως διευθυντή της Πινακοθήκης, παρουσιάστηκαν  οι επιστολές με τις οποίες έδωσε αγώνα για να υποστηρίξει το έργο του Μπουζιάνη, του Παρθένη, του Βιτσώρη, και πολλών άλλων νεότερων καλλιτεχνών. Έτσι, βοήθησε καλλιτέχνες, στήριξε ομάδες και καλλιτεχνικές συντροφιές και ανοίχτηκε σε όλες τις εκφράσεις και εικαστικά μέσα, δίνοντας ίση βαρύτητα στους ζωγραφικούς πίνακες, τα σχέδια, τις υδατογραφίες, τα παστέλ, τα χαρακτικά, τα σκίτσα, τις καρικατούρες, κλπ. Κεντρική μορφή της έκθεσης είναι ο Γιώργος Μπουζιάνης, που μαζί με τον χαράκτη Γιώργο Οικονομίδη, είναι οι μόνοι που είχαν άμεση σχέση με τις ομάδες του εξπρεσιονισμού στη Γερμανία και τη Γαλλία και η επιρροή του ανοίγει ένα κύκλο νεότερων καλλιτεχνών, που θα βρουν μέσα από τα έργα του Οικονόμου και του Τριανταφυλλίδη, δρόμους  που τους απομακρύνουν από τις κυρίαρχες τάσεις του Παρισινού μοντερνισμού κι ανοίγονται σε εκφράσεις πιο ρεαλιστικές κι εκφραστικές. Πολλοί από αυτούς τους καλλιτέχνες είναι λίγο γνωστοί σε κοινό και κριτικούς, συνιστώντας πράγματι έναν κύκλο εξαιρέσεων τόσο μέσα από το έργο τους όσο και μέσα από τη στάση ζωής τους, μακριά από τη δημοσιότητα. Στην έκθεση παρουσιάζονται έργα καλλιτεχνών, οι οποίοι ανήκαν στην ομάδα Στάθμη, μεταξύ άλλων, εκτός του Γ. Μπουζιάνη, των Θ. Απάρτη,  Α. Σώχου, Γ. Ζογγολόπουλου, Αγγ. Θεοδωρόπουλου, Γ. Μηταράκη, η Αγλ. Παππά, Τ. Ελευθεριάδη, Ο. Κανέλλη, Β. Σεμερτζίδη,  Σπ. Παπαλουκά, Γ. Βακαλό, Γ. Σπυρόπουλου, Έρ. Φραντζισκάκη, Ελ. Ζογγολοπούλου. Σκοπός της έκθεσης είναι να αναδείξει το ευρύ φάσμα της Συλλογής της Πινακοθήκης δήμου Αθηναίων, η οποία συνέλεξε με μεγάλη αυτονομία κάποιες ιδιαίτερες μορφές της Ελληνικής τέχνης και έδωσε το λόγο στις «εξαιρέσεις» πιο συχνά από ότι στους κανόνες, και στους ίδιους τους καλλιτέχνες από την ίδρυσή της,  ίσως το σημαντικότερο χαρακτηριστικό που εκφράζει το πνεύμα της. Την επιμέλεια της έκθεσης έχει ο Ντένης Ζαχαρόπουλος.  ",https://www.tanea.gr/2020/01/02/lifearts/culture/paratasi-gia-tin-ekthesi-eksaireseis-stin-pinakothiki-tou-dimou-athinaion/
Culture,tanea.gr,Γιατί η μουσική (δεν) είναι παγκόσμια γλώσσα,2 Ιανουαρίου 2020 | 12:01,tanea.gr,"Τραγούδια και χοροί της αγάπης, φτιαγμένα από την Μπιγιόνσε ή την κοινότητα Γκουαρανί της Παραγουάης. Η μουσική τους απευθύνεται στα μέλη της κοινωνικής ομάδας τα οποία κατανοούν το νόημα. Δηλαδή η μουσική είναι μία παγκόσμια γλώσσα, σύμφωνα με την πρόσφατη έρευνα από την επιστημονική κοινότητα του Χάρβαρντ που δημοσιεύτηκε στο περιοδικό«Science» Το πρόγραμμα, με το όνομα Natural History of Song (Φυσική Ιστορία του Τραγουδιού), έτρεξαν ψυχολόγοι ερευνητές του Χάρβαρντ και δημιούργησαν ένα είδος παγκόσμιας μουσικής γραμματικής, από τα λεγόμενα «δομικά υλικά» τα οποία χρησιμοποιούνται σε όλες τις μουσικές συνθέσεις στον κόσμο. «Είναι εύκολο να πούμε ότι η μουσική εμφανίζει διαπολιτισμικές ομοιότητες όμως δεν είναι εξίσου εύκολο να κατανοήσουμε ποια είναι αυτά τα δομικά στοιχεία» δηλώνει ο Μανβίρ Σινγκ ένας από τους βασικούς ερευνητές του προγράμματος. Σχεδόν κάθε κοινωνία την οποία μελέτησαν οι ερευνητές είχε τραγούδια μέσα στο πλαίσιο είκοσι τύπων συμπεριφοράς. Σε αυτά συμπεριλαμβάνονται τραγούδια του χορού, της φροντίδας των παιδιών, της επούλωσης, της θρησκευτικής δραστηριότητας, της ψυχαγωγίας και του πένθους. Για να δείξουν την καθολικότητα αυτών των συμπεριφορών, οι ερευνητές ανέλυσαν στατιστικά τις τραγουδιστικές ερμηνείες, τις οποίες είχαν συλλέξει εθνομουσικολόγοι από εξήντα κοινωνικές ομάδες μικρής κλίμακας σε όλον τον κόσμο. Διαβάστε περισσότερα στην έντυπη έκδοση τα ΝΕΑ της Πέμπτης που κυκλοφορεί",https://www.tanea.gr/2020/01/02/lifearts/culture/giati-i-mousiki-den-einai-pagkosmia-glossa/
Culture,tanea.gr,Ανοίγει για πρώτη φορά η αρχαιότερη πυραμίδα της Αιγύπτου,3 Ιανουαρίου 2020 | 13:14,tanea.gr,"Μέσα στους πρώτους μήνες του 2020, ανοίγει για πρώτη φορά μία από τις παλαιότερες πυραμίδες της Αιγύπτου, η κλιμακωτή Πυραμίδα Ζοζέρ, μετά την ολοκλήρωση των έργων αποκατάστασης, όπως ανακοίνωσε ο γενικός γραμματέας του Ανώτατου Συμβουλίου Αρχαιοτήτων Μουστάφα Ουαζίρι. Η απόφαση αυτή αποβλέπει σε ένα γενικότερο σχέδιο του υπουργείου Τουρισμού και Αρχαιοτήτων για την προστασία και αναζωογόνηση των ιστορικών τοποθεσιών της Αιγύπτου, γράφει ο αιγυπτιακός τύπος. Ο Ουαζίρι μίλησε για την «παλαιότερη πυραμίδα του κόσμου», όπου τα έργα αποκατάστασης ξεκίνησαν το 2006, σταμάτησαν το 2011 και συνεχίστηκαν το 2013. Στην πυραμίδα αυτή που κατασκευάστηκε πριν από 4.700 χρόνια για να αποτελέσει τον τάφο του Φαραώ Ζοζέρ, έχει αποκατασταθεί η εξωτερική της πρόσοψη, η οποία θα φωτιστεί κατάλληλα, με μελέτη Βρετανών επιστημόνων και τεχνικών.",https://www.tanea.gr/2020/01/03/lifearts/culture/anoigei-gia-proti-fora-i-arxaioteri-pyramida-tis-aigyptou/
Culture,tanea.gr,Θάνος Μικρούτσικος : Η συγκλονιστική τελευταία του συναυλία – Τον χειροκροτούσαν 10 λεπτά,29 Δεκεμβρίου 2019 | 14:23,tanea.gr,"«Όσο αντέχω θα είμαι εδώ». Με αυτά τα λόγια αποχαιρέτισε ο Θάνος Μικρούτσικος το κοινό του Ηρωδείου στις 29 Ιουνίου. Ήταν η τελευταία φορά που βρέθηκε στο φυσικό του χώρο, στη σκηνή, μπροστά από το πιάνο του. Μετά από ένα συνταρακτικό δεκάλεπτο που ερμήνευσε με τον δικό του μοναδικό τρόπο το τραγούδι της ζωής του, το «7 Νάνοι στο S/S Cyrenia», ο Μικρούτσικος έμεινε στη σκηνή για σχεδόν άλλα δέκα λεπτά. Αυτή τη φορά δεν επέλεξε εκείνος πότε θα αποχωρήσει αλλά οι χιλιάδες φίλοι του. Άνθρωποι όλων των ηλικιών χειροκροτούσαν όρθιοι έναν από τους σημαντικότερους συνθέτες της χώρας μας. Σε μια στιγμή που δεν μπορείς να ξεχάσεις κοινό και καλλιτέχνης έγιναν πραγματικά ένα. Χωρίς πολλά λόγια, χωρίς κλάματα. Τουλάχιστον όχι από εκείνον. Σαν να ξέραμε όλοι ότι αυτή ήταν η τελευταία φορά που θα απολαύσαμε τη ζωντάνια του, την ενέργεια του, το ταλέντο του. Λίγα βήματα πιο πίσω η Ρίτα Αντωνοπούλου, ο Χρήστος Θηβαίος και ο Κώστας Θωμαΐδης προσπαθούσαν να συγκρατήσουν τα δάκρυα τους. Η τελευταία συναυλία της ζωής του αφορούσε -τι άλλο;- τον Νίκο Καββαδία. Με ένα ιδιαίτερο σχήμα, με τρία πιάνα και πνευστά, ο συνθέτης θέλησε να κλείσει έναν κύκλο που σημάδεψε την καριέρα του αλλά και τον ελληνικό πολιτισμό. Η σημαντικότερη ίσως προσφορά του, η μελοποίηση του Καββαδία ήταν και ο τρόπος του να μας πει αντίο. Ήταν και ο δικός μας τρόπος να του ευχηθούμε να χορεύει πάντα στο φτερό του καρχαρία.",https://www.tanea.gr/2019/12/29/lifearts/culture/thanos-mikroutsikos-i-sygklonistiki-teleytaia-tou-synaylia-ton-xeirokrotousan-10-lepta/
Culture & Entertainment,www.in.gr," Οσκαρ 2020 : Οι φιναλίστ, οι εκπλήξεις και τα φαβορί "," 18 Δεκεμβρίου 2019, 16:10 ", Πηνελόπη Μποσταντζόγλου ,"Το τοπίο για τα βραβεία Όσκαρ 2020, αρχίζει σιγά-σιγά να ξεκαθαρίζει. Η Αμερικανική Ακαδημία Κινηματογράφου  ανακοίνωσε την Δευτέρα (16/12)  τις τελικές της επιλογές σε εννέα κατηγορίες, από τις οποίες θα προκύψουν οι τελικές πεντάδες, που θα αναμετρηθούν φέτος, προκειμένου να αποκτήσουν το πολυπόθητο χρυσό αγαλματίδιο.  Οι τελικές υποψηφιότητες για την 92η τελετή των βραβείων Όσκαρ θα ανακοινωθούν στις 13 Ιανουαρίου, ενώ η τελετή θα πραγματοποιηθεί νωρίτερα από ποτέ, δηλαδή στις 9 Φεβρουαρίου 2020 στο Dolby Theatre του Χόλιγουντ. Κάπως έτσι ο Thom Yorke και η Beyoncé, είναι μεταξύ των υποψήφιων για το  Όσκαρ Καλύτερου Πρωτότυπου Τραγουδιού. Ο αρχηγός των Radiohead είναι υποψήφιος για το τραγούδι  «Daily Battles »  από τη δραματική, αστυνομική ταινία του Έντουαρντ Νόρτον,  «Motherless Brooklyn»  και η Beyoncé διεκδικεί το κορυφαίο βραβείο με το  «Spirit»  από την ταινία « The Lion King». Στην ίδια κατηγορία συναντάμε εξίσου δυνατές υποψηφιότητες με ονόματα όπως αυτά των Pharrell Williams – Chad Hugo με το « Letter to My Godfather» από την ταινία  « The Black Godfather» , Elton John και Bernie Taupin με το  « I’m Gonna) Love Me Again» από τη βιογραφική ταινία για τον Έλτον Τζον « Rocketman» και Randy Newman με το « από το «Toy Story 4». Γράψτε το σχόλιο σας",https://www.in.gr/2019/12/18/entertainment/oskar-2020-oi-finalist-oi-ekplikseis-kai-ta-favori/
Culture,thepressproject.gr,Ο Τσέχωφ συναντά το hip – hop στον «αντεστραμμένο κόσμο» του σήμερα,Πέμπτη 6 Φεβρουαρίου 2020,thepressproject.gr,"Ακολουθεί βιωματική παράγραφος, γιατί η παρακάτω συνέντευξη είχε κάτι το καρμικό: Κατά τις εκδηλώσεις του «Αντιφασιστικού Σεπτέμβρη», βρέθηκα στον Πειραιά και έτυχε να ακούσω τη Νατάσα – Φαίη Κοσμίδου, τη Νικολέτα Κίτσιου και τη Δάφνη Ασημίνα να τραγούδουν για «έναν αντεστραμμένο κόσμο». Έβαλα το τραγούδι στο γραφείο, το ακούσε ο Μηνάς Κωνσταντίνου και το έπαιξε στο ραδιόφωνο, στο «ΜηνΌρε του TPP, κάπου μέσα στα Χριστούγεννα. Η Νατάσσα έτυχε να ακούει την εκπομπή και μας έστειλε κατευθείαν ένα μήνυμα χαράς στο facebook του TPP. Επομένως, αφού στη συνέχεια ήρθε και η παράσταση, η οποία είναι εξαιρετική και με όσο πιο σύγχρονο μήνυμα γίνεται, δεν ήταν δυνατόν να μην την καλέσουμε για μια κουβέντα στο ραδιόφωνο. «Ναι, ήτανε φανταστικά τρομερό αυτό που συνέβη. Γιατί εμείς το ακούμε το ραδιόφωνο και διαβάζουμε και την ιστοσελίδα τόσο καιρό και μου φάνηκε τόσο παράξενο ότι άκουσα το τραγούδι έτσι και στέλνω κατευθείαν μήνυμα “σας ευχαριστούμε τόσο πολύ που στηρίζετε…”» λέει η ίδια, ξεκινώντας τη συνέντευξη. «Τα τραγούδια ήρθαν σαν μία ανάγκη έκφρασης αυτών που συμβαίνουν γύρω μας, που ήρθαν και μας έπνιξαν. Οπότε, το πρώτο λέγεται “Σ’έναν αντεστραμμένο κόσμο” γιατί ακριβώς αυτό πιστεύω, ότι ζούμε σε έναν κόσμο όπου όλα αυτά που συμβαίνουν γύρω μας δεν θα έπρεπε να συμβαίνουν καν. Δεν θα έπρεπε ένας άνθρωπος να θεωρείται λαθραίος, δεν θα έπρεπε να υπάρχει τέτοια καταστολή, τέτοια βία στην καταστολή, δεν θα έπρεπε να υπάρχουν νεκροί στον δρόμο, αίμα, η δολοφονία του Παύλου, τώρα η δίκη, αυτά που ακούμε, οι εισαγγελείς αυτά που λένε…Ο Γιακουμάκης, η κυρία που δεν είχε το δίπλωμα του δημοτικού και καταδικάστηκε… Όλα αυτά που συμβαίνουν δεν θα έπρεπε να συμβαίνουν. Επομένως, όλα αυτά δεν μπορούσα, δεν άντεχα, με πνίγανε, με πνίγανε, με πνίγανε και έτσι γράφτηκε αυτό το πρώτο τραγούδι. Και πήρα την φίλη μου τη Νικολέτα και της λέω “ρε συ, δεν ξέρω τι πρέπει να κάνουμε, πρέπει να βγούμε να το φωνάζουμε στους δρόμους” και έτσι προέκυψε αυτή η ηχογράφηση που είναι στο πιο φτηνό στούντιο που υπάρχει στον κόσμο και τέτοια.» Το δεύτερο τραγούδι, έχει ως αφορμή μια φωτογραφία, την πασίγνωστη εικόνα που έβγαλε ο Γιάννης Μπεχράκης, στη γέφυρα της Ειδομένης. Ολό το δράμα της προσφυγικής κρίσης σε ένα καρέ. Ο Κωνσταντίνος Πουλής βρέθηκε πριν λίγες μέρες στη Μόρια και, με αφορμή τη διαδήλωση που ακολούθησε  έγραψε ότι  «η λαϊκή φαντασία συνδέει την ποίηση με τους ρομαντικούς περιπάτους, δεν σκέφτεται πως ένας τόπος μαρτυρίου ζητάει κι αυτός τον ποιητή του και τον χρονικογράφο του, πολύ περισσότερο από τα φεγγάρια και τα ηλιοβασιλέματα. Και λέω ότι ζητάει τον ποιητή του, γιατί χρειάζεται να βρεθεί αυτός ο άνθρωπος που δεν θα νιώθει ότι οι λέξεις δεν επαρκούν. Θα μπορεί να σταθεί στο χείλος της αβύσσου και να μη χάσει τη μιλιά του». Η Νατάσα προσπαθεί να κάνει κάτι τέτοιο με το hip hop. Η τέλος πάντων, με ό,τι είναι η μουσική της. «Έντεχνο», «λυρικό», υπάρχουν διαφωνίες: «Κοίτα, το hip hop είναι ένας τρόπος για να εκφράσω αυτά που νιώθω. Είναι ο τρόπος μου για να αφηγηθώ μια ιστορία. Είναι ένα παράξενο hip hop. Δεν είναι αυτό που έχουμε όλοι στο μυαλό μας. Είναι της ίδιας αισθητικής με τα τραγούδια. Είναι κάπως σαν μια γέφυρα που ενώνει την αφήγηση με την ποίηση, το θέατρο και το τραγούδι. Είναι μια γέφυρα. Είναι ο τρόπος μου» απαντάει η Νατάσα. Αυτές τις μέρες, κάθε Σαββατοκύριακο του Φεβρουαρίου, στον τεχνοχώρο Φάμπρικα, στον Κεραμεικό, μαζί με τον Κώστα Γάκη, που έχει αναλάβει την σκηνοθετική επιμέλεια, αλλά και τις Ηλέκτρα Αρσενίδου και Έρη Μανουρά, δημιουργούν την παράσταση «Θάλαμος νο.6: Μία hip hop συνομιλία του Τσέχωφ με το σήμερα»: «Κοίτα, ο Τσέχωφ έγραψε ένα διήγημα το 1892 και θίγει κάποια ζητήματα τα οποία και τότε, μάλλον και τώρα είναι φουλ επίκαιρα. Όπως η διαφορετικότητα, η κανονικότητα, ο κοινωνικός αποκλεισμός, η βία της καταστολής, η μη δικαιοσύνη και άλλα. Το ευτυχές γεγονός είναι ότι στη γλώσσα που χρησιμοποιούμε υπάρχει μεγάλη αλήθεια και τώρα μόνη μου χρησιμοποίησα τη λέξη επίκαιρο. Γιατί εκτός από αυτά τα ζητήματα τα πολύ επίκαιρα, διαπραγματεύεται και κάποιες άλλες έννοιες, όπως είναι η αγάπη, η αλληλεγγύη, η δικαιοσύνη, ο αγώνας για τη δικαιοσύνη. Γιατί είναι πολύ ανηφορικός ο αγώνας ν΄ αφήσεις το τηλεκοντρόλ και την προπαγάνδα του ΣΚΑΪ και να ακολουθήσεις έναν άλλο δρόμο. Είναι ανηφορικός αυτός ο αγώνας. Και η έννοια της ίασης, γιατί πρόκειται για ένα ψυχιατρείο, που εκτός από τις συνταγές των γιατρών υπάρχει η ίαση μέσα από μία όαση φροντίδας και προστασίας γι’ αυτόν που δεν έχει δύναμη, που ασθενεί. Και αυτές οι έννοιες είναι διαχρονικές, που σημαίνει σύμφωνα με τη γλώσσα μας, ότι θα έρθει καιρός που αυτά τα επίκαιρα δεν θα υπάρχουν πια, γιατί αυτά είναι επίκαιρα και αφορούν το σήμερα και οι άνθρωποι θα κολυμπούν ευτυχισμένοι και ελεύθεροι σε ένα μέλι που δημιουργούν οι διαχρονικές έννοιες.» Η παράσταση «ξεκίνησε το προηγούμενο Σαββατοκύριακο, ήταν πολύ όμορφα, πολύ δυνατά και το υπέροχο είναι ότι είναι μια αφορμή για μια συζήτηση βαθιά και ουσιαστική μετά την παράσταση και αυτό είναι που θέλουμε να συμβεί». Στην πρεμιέρα μάλιστα ήταν παρούσα και η Μάγδα Φύσσα. «Ναι, ήταν για μας πολύ σπουδαία τιμή η παρουσία της. Είχαμε παίξει στο Φεστιβάλ που είπαμε και από τότε κρατήσαμε σχέσεις. Προσπαθήσαμε να τη στηρίξουμε όσο μπορούμε και εμείς στη δίκη και στην περιπέτεια όλη αυτή που ζει, που αν είναι δυνατόν, 6 χρόνια και αυτά που ακούσαμε από τους εισαγγελείς… και επειδή αναφέρεται ο Παύλος μέσα στην παράσταση, ήθελα να μιλήσω μαζί της, σε εισαγωγικά για την άδεια, αν μπορώ να το κάνω, με τεράστιο σεβασμό και αγάπη. Γιατί ξέρω ότι πονάει πάρα πολύ, όπως και άλλα πράγματα που θίγουμε στην παράσταση γιατί δεν έχουνε περάσει 100 χρόνια από αυτά τα γεγονότα, αλλά είναι σημερινά, είναι της γενιάς μας. Δηλαδή έχουν χαράξει το σώμα μας αυτά τα πράγματα. Για παράδειγμα, εμείς ήμασταν στην ίδια ηλικία με τον Αλέξη κι εκείνο το βράδυ άλλαξε αυτόματα και η δική μας ζωή. Επομένως, είχα έρθει σε επαφή με τη Μάγδα και της είχα πει, οπότε ήταν την ημέρα της πρεμιέρας και για μας αυτή η γυναίκα αποτελεί έμπνευση. Είναι ένας φάρος για μας. Μας δείχνει πάντα έναν φωτεινό δρόμο. Συγκινούμαι πάρα πολύ όταν μιλάω για εκείνη». Από το 1892, η παράσταση φτάνει στο σήμερα. Τόσο «σήμερα», που υπάρχουν αναφορές και στα γεγονότα του τελευταίου 7μήνου της Νέας Δημοκρατίας, όπως η καταστολή στα Πανεπιστήμια. Ή η εισαγγελική πρόταση – σκάνδαλο για τη δολοφονία του Παύλου Φύσσα. «Και αμέσως λοιπόν πριν φύγει, αφού με είχε αγκαλιάσει και με είχε φιλήσει, πάει να φύγει και μετά γυρίζει και μου λέει “…και μην στεναχωριέσαι γι’ αυτό που είπε η εισαγγελέας. Γιατί στο τέλος το καλό πάντα νικάει”…»  Ο «Θάλαμος Νο 6».Μία Hip Hop συνομιλία του Τσέχωφ με το σήμερα. Από 1 Φεβρουαρίου,κάθε Σάββατο στις 9.30μμ και κάθε Κυριακή στις 9μμγια 10 παραστάσεις στον τεχνοχώρο Φάμπρικα( Μεγ Αλεξάνδρου 125 ) Σκηνοθεσία , Διασκευή : Νατάσα – Φαίη Κοσμίδου Επιμέλεια σκηνοθεσίας  : Κώστας Γάκης Επιμέλεια Κίνησης  : Ηλέκτρα Αρσενίδου Επιμέλεια Μουσικής :  Έρη Μανουρά",https://thepressproject.gr/o-tsechof-synanta-to-hip-hop-ston-antestrammeno-kosmo-tou-simera/
Culture,efsyn.gr,Επεκτείνεται αναδρομικά το 800άρι για τον πολιτισμό - Ιδρύεται μητρώο καλλιτεχνών και δημιουργών,"07.05.2020, ", efsyn.gr ,"Την αναδρομική επέκταση της αποζημίωσης ειδικού σκοπού των 800 ευρώ προς καλλιτέχνες και εργαζόμενους στον χώρο του πολιτισμού ανακοίνωσε η υπουργός Πολιτισμού, Λίνα Μενδώνη, σε συνέντευξη Τύπου που παραχώρησε μετά τις συνεχείς εκκλήσεις, την κραυγή αγωνίας των ανθρώπων του πολιτισμού αλλά και το μεγάλο κύμα συμπαράστασης του κόσμου. Την ώρα που έκανε τις σχετικές ανακοινώσεις η υπουργός ήταν σε εξέλιξη  συγκέντρωση διαμαρτυρίας στο Σύνταγμα από καλλιτέχνες. Παράλληλα ανακοίνωσε τη δημιουργία του μητρώου καλλιτεχνών και δημιουργών, με καταγραφή από 13/5 στην ΕΡΓΑΝΗ και έδωσε το χρονοδιάγραμμα για την επαναλειτουργία αρχαιολογικών χώρων, μουσείων, θερινών σινεμά και την επανεκκίνηση κινηματογραφικών γυρισμάτων, προβών και ζωντανών δρώμενων. Μεταξύ άλλων η υπουργός Πολιτισμού ανέφερε ότι όσοι απασχολήθηκαν σε περισσότερους του ενός εργοδότη από 15/3/2020 ως 20/4/2020 και είχαν κατά μέσο όρο εβδομαδιαίως μέχρι 30% συνολικά ώρες εργασίας, θα λάβουν τα 800 ευρώ μεταξύ 14 και 15 Μαΐου. Όσοι από 1/6/2019 ως την 1/3/2020 έχουν εκτελέσει περιστασιακή εργασία με 6 μεροκάματα τον μήνα ή 50 μεροκάματα συνολικά, θα λάβουν τα 800 ευρώ. Από 13 έως 19 Μαΐου θα πάρουν τα 800 ευρώ όσοι έλαβαν το ειδικό εποχικό επίδομα Σεπτεμβρίου - Νοεμβρίου 2019 και δεν είναι δικαιούχοι τακτικής ανεργίας του α' τριμήνου 2020. Στο μέτρο εντάσσονται και καλύπτονται εργαζόμενοι των οποίων η σύμβαση έληξε από 15 έως 29 Φεβρουαρίου, καθώς και οι ταξιθέτες του Μεγάρου Μουσικής. Επίσης ανακοίνωσε τη στήριξη των εγγεγραμμένων ΑΜΚΕ Πολιτισμού με επιχορήγηση 2,5 εκατ. ευρώ. Η κ. Μενδώνη υποστήριξε ότι δεν υπήρξε εξαίρεση για το παρελθόν ούτε για το παρόν και ανέφερε ότι συνολικά 45.000 δικαιούνται τα οριζόντια μέτρα που ανακοίνωσε η κυβέρνηση ήδη από τον Μάρτιο. Συνολικά, όπως ανέφερε θα διατεθούν 100 εκατ. ευρώ για τη στήριξη του πολιτισμού. Η υπουργός Πολιτισμού μίλησε για «δομικές αλλαγές με στόχο την θωράκιση του κλαδου» και προανήγγειλε άμεση ψήφιση των διατάξεων κατά της πειρατείας.«Οφείλουμε να τις κάνουμε μεσα στο ευρύτερο μεταρρυθμιστικό έργο της κυβέρνησης» είπε και πρόσθεσε ότι «μας ενδιαφέρει η επιδότηση της εργασίας και όχι της ανεργίας», ενώ αναφέρθηκε και στην ιδιαιτερότητα των ποικίλλων εργασιακών σχέσεων στον πολιτισμό. Για τα ΔΗΠΕΘΕ η υπουργός είπε ότι επισπεύστηκε η εκταμίευση της της επιχορήγησής τους και ότι δόθηκαν 20.000 ευρώ στο καθένα. Οι επιχορηγήσεις στα θέατρα δεν θα ζητηθούν πίσω ακόμα κι αν δεν γίνει δυνατό να υλοποιηθούν οι παραστάσεις, διευκρίνισε. Για τον χορό ανακοίνωσε ότι διπλασιάζεται το ποσό των επιχορηγήσεων και ότι φτάνει στο ένα εκατομμύριο. Δεν θα ζητηθούν χρήματα πίσω, είπε. Επίσης ανακοίνωσε κουπόνι πολιτιστικών παραγωγών, με ένα κουπόνι 12μηνης ισχύος για όσους είχαν κλείσει εισιτήριο αλλά ακυρώθηκε η παράσταση. Η κ. Μενδώνη είπε ακόμα πως οι εργαζόμενοι στον κλάδο έχουν το δικαίωμα να ενταχθούν στα προγράμματα κοινωφελούς εργασίας. Χρονοδιάγραμμα «Δεν θέλουμε ένα απολιτιστικό καλοκαίρι το 2020» είπε δίνοντας το περίγραμμα της επόμενης ημέρας. Η Ελλάδα είναι από τις πρώτες χώρες που ενεργοποιούν την επανέναρξη του πολιτισμού είπε και τόνισε πως «θέλουμε ενεργό πολιτισμό με ασφάλεια». Η κ. Μενδώνη υπνεθύμισε ότι στις 18/5 ανοίγουν οι αρχαιολογικοί χώροι και ανέφερε πως μέχρι 18 Μαϊου θα έχουν εκδοθεί τα πρωτόκολλα ασφαλείας. Όπως είπε θα πρέπει να τηρούνται οι αποστάσεις του 1,5 μέτρου, θα προσέρχεται συγκεκριμένος αριθμός επισκεπτών ανά ώρα και θα δοθεί έμφαση στο ηλεκτρονικό εισιτήριο όπου υπάρχει. Τα μουσεία θα ανοίξουν στα μέσα Ιουνίου και διευκρίνισε πως θα προβλέπεται συγκεκριμένος αριθμός επισκεπτών ανά ώρα, ενώ θα λειτουργούν κλιματιστικά μόνο ανοιχτού κυκλώματος. Την 1η Ιουνίου θα επαναλειτουργήσουν τα θερινά σινεμά με όριο πληρότητας το 40%. Η υπουργός Πολιτισμού ανέφερε επίσης πως οι πρόβες και τα κινηματογραφικά γυρίσματα ξεκινούν από 18/5, με ειδικούς κανόνες για μακιγιάζ, κομμωτήριο και βεστιάριο. Ζωντανά θεάματα και δρώμενα θα ξεκινήσουν από 15 Ιουλίου μόνο σε ανοιχτούς χώρους είπε και σημείωσε πως και γι' αυτά θα πρέπει να τηρούνται οι αποστάσεις. Για το Φεστιβάλ Αθηνών και Επιδαύρου είπε ότι θα προσαρμόσει το πρόγραμμά του και θα αξιοποιήσει την τεχνολογία. Ειδικά για τη διεξαγωγή του έδωσε βάρος στις κρατικές σκηνές, ορχήστρες και ΔΗΠΕΘΕ που όπως είπς καλούνται φέτος να διαδραματίσουν πρωταγωνιστικό ρόλο ώστε να έχουμε παραγωγές. Τέλος, ανέφερε ότι το ακαδημαϊκό έτος θα παραταθεί έως τις 31 Ιουλίου και ότι θα ακολουθήσουν εξειδικευμένες ανακοινώσεις για τις πτυχιακές εξετάσεις.",https://www.efsyn.gr/tehnes/art-nea/242250_epekteinetai-anadromika-800ari-gia-ton-politismo-idryetai-mitroo-kallitehnon
Culture,efsyn.gr,«Βασική ασθένεια του ελληνικού τραγουδιού είναι η ανεργία και η κακοπληρωμένη εργασία»,"07.05.2020, ", ΕΦ.ΣΥΝ. ,"Το «Οσα ονειρευτήκαμε» είναι ένα από τα νέα τραγούδια του που έδωσε στον Δημήτρη Κανέλλο ο Θάνος Μικρούτσικος, λίγο πριν φύγει από τη ζωή. Είναι σε ποίηση Αλκη Αλκαίου. Και είναι το ομότιτλο του δίσκου (Minos-EMI) που κυκλοφόρησε ο νεαρός τραγουδιστής. «Το καλοκαίρι του 2018, είχα τη χαρά να συνεργαστώ με τον Θάνο Μικρούτσικο στα Φεστιβάλ της ΚΝΕ, σε συναυλίες-αφιερώματα στον μεγάλο Γιάννη Ρίτσο», λέει ο Δημήτρης Κανέλλος στην «Εφ.Συν.». «Ετσι προέκυψε η καλλιτεχνική μου επαφή μαζί του. Μετά απ’ τις συναυλίες, συζητήσαμε για να ηχογραφήσω κάποια δικά του παλιά τραγούδια και όντως έτσι κι έγινε. Αυτά είναι το “Οσο κρατάει ένας καφές” και το “Μια παλιά φωτογραφία”. Στην πορεία και λίγο πριν ολοκληρωθεί η δισκογραφική μου δουλειά, που επίκεντρο είχε-έχει τους στίχους, την ποίηση του Αλκη Αλκαίου, με προίκισε ο Θάνος με ακόμα δύο νέα ακυκλοφόρητα τραγούδια του. Μια τιμή και μια παρακαταθήκη που θα την κουβαλάω πάντα μαζί μου». «Οσα ονειρευτήκαμε» λοιπόν, με δέκα τραγούδια, όλα σε ποίηση Αλκη Αλκαίου, εκτός από ένα που είναι του αδελφού του, του Γρηγόρη Λιάρου. Τα πέντε είναι καινούργια σε μουσικές των Θάνου Μικρούτσικου, Θύμιου Παπαδόπουλου και Μανόλη Ανδρουλιδάκη και τα υπόλοιπα πέντε επανεκτελέσεις. Τις ενορχηστρώσεις και την επιμέλεια της παραγωγής υπογράφει ο Θύμιος Παπαδόπουλος. Τι κάνει αλήθεια ένας νέος τραγουδιστής που βγάζει καινούργιο δίσκο και πέφτει σε φάση πανδημίας; «Ο,τι κάνει και ο υπόλοιπος κόσμος. Στο σπίτι. Προσπάθησα πάντως να περάσω τον χρόνο μου όσο πιο εποικοδομητικά μπορώ, παίζοντας και μελετώντας μουσική, διαβάζοντας βιβλία, πηγαίνοντας για γυμναστική – τρέξιμο, βλέποντας ταινίες κ.ά.». Οι ασθένειες του ελληνικού τραγουδιού γίνονται χειρότερες ή καταπραΰνονται σε τέτοια φάση εγκλεισμού; «Βασική “ασθένεια”, εδώ και χρόνια, είναι η ανεργία και η κακοπληρωμένη εργασία στον χώρο του τραγουδιού και γενικά στο μεγαλύτερο κομμάτι του καλλιτεχνικού κόσμου. Ηδη, και πριν από την πανδημία, ο χώρος του θεάματος βίωνε μια πολύ άσχημη οικονομική πραγματικότητα. Την περίοδο του εγκλεισμού, η πραγματικότητα αυτή έγινε ακόμα πιο άγρια. Πολλοί συνάδελφοι, μουσικοί, τραγουδιστές, ηθοποιοί, τεχνικοί στον ήχο και το φως κ.ά., λόγω και της χρόνιας ανεργίας που μαστίζει τον χώρο, έχουν υποστεί τεράστιο οικονομικό πλήγμα. Δεν μπορούν να πληρώσουν ούτε καν το νοίκι τους. Είναι αληθινά κρίμα οι δημιουργοί του σύγχρονου πολιτισμού να βρίσκονται στην άθλια αυτή οικονομική κατάσταση». Εν κατακλείδι, τι έχει να μας πει σήμερα ο Αλκης Αλκαίος; «Δύο βασικά χαρακτηριστικά νομίζω πως είναι απολύτως εμφανή στην ποίηση του Αλκαίου. Το πρώτο είναι το αστείρευτο ταλέντο του να πλέκει στίχους με εξαιρετική μαεστρία κι απλότητα, προκειμένου να γίνονται κατανοητοί στον απλό κόσμο, παράλληλα όμως με έντεχνο και ποιοτικό, καθαρά δικό του τρόπο. Το άλλο χαρακτηριστικό είναι η πολιτική και ταξική θέση που είχε στα κοινωνικά πράγματα και την εξέφραζε και μέσα από τον στίχο του. Μεταξύ εκμεταλλευτή και εκμεταλλευόμενου, ο Αλκαίος είχε πάρει ξεκάθαρη θέση υπέρ του εκμεταλλευόμενου, γι’ αυτό και παραμένει τόσο επίκαιρος ακόμα και σήμερα, γιατί οι συνθήκες μέσα στις οποίες εμπνεύστηκε ο ποιητής κι έγραψε τόσους και τόσους στίχους είναι ακόμα εδώ. “Ο Βαγγέλης Λιάρος μπορεί να έφυγε, αλλά με τον Αλκη Αλκαίο όλοι μας θα συνομιλούμε καθημερινά” είχε πει ο Θάνος Μικρούτσικος».",https://www.efsyn.gr/tehnes/moysiki-horos/242299_basiki-astheneia-toy-ellinikoy-tragoydioy-einai-i-anergia-kai-i
Culture,efsyn.gr,Τελευταίο «αντίο» με τα αγαπημένα τραγούδια του,"31.12.2019, ",Δημήτρης Κανελλόπουλος,"Χθες στο Α΄ Νεκροταφείο, στην κηδεία του Θάνου, έβλεπα στην ουρά που ήταν για το προσκύνημα πολλά νέα παιδιά. Περίμεναν υπομονετικά. Τα κοίταζα και σκεφτόμουν πόση δύναμη είχε ο συνθέτης αυτός και σε πόσες γενιές πέρασε. Πολύς ο κόσμος στο νεκροταφείο για την πολιτική κηδεία του Θάνου. Κι ας είχε κρύο με χιονόνερο. Ηταν πολλοί εκείνοι που ήθελαν να τον αποχαιρετήσουν. Εξω από την αίθουσα στην οποία βρισκόταν η σορός του κι εκεί όπου έγινε η τελετή, εκτός από τα στεφάνια υπήρχε και μία μεγάλη φωτογραφία του Θάνου, μπροστά στο πιάνο, με το χέρι σηκωμένο. Ξαφνικά, δύο και μισή ακριβώς, από τα ηχεία ακούστηκε πολύ δυνατά ένα τραγούδι. Ηταν το «Για το φτωχό Μπέρτολτ Μπρεχτ», το πρώτο κομμάτι που ζήτησε ο ίδιος ο Θάνος να ακουστεί στην κηδεία του. «Εγώ ο Bertolt Brecht είμαι από τα μαύρα δάση, η μάνα μου στις πολιτείες με κουβάλησε, σαν ήμουνα ακόμα στην κοιλιά της». Η φωνή του απλώθηκε στον αέρα με απόλυτα καθηλωτικό τρόπο. Η καθαρότητα του ήχου ήταν ανατριχιαστική. Και ξεκίνησαν οι επικήδειοι. Η πιο συγκινητική όλων ήταν η Αλεξάνδρα, η μικρότερη από τις τρεις κόρες του: «Μπαμπά μου, καπετάνιε, είσαι και θα παραμείνεις ο μεγαλύτερος ήρωας από όλους. Και αν αυτή τη στιγμή βρίσκεσαι σε κάποιο παράλληλο σύμπαν, κάπου στον Σταυρό του Νότου, κράτησε μου ζεστό το πιάνο για όταν θα ξανασυναντηθούμε. Σε αγαπάω». Αλλά και η σύζυγός του, η Μαρία: «Ηθελα να είμαι μαζί σου. “Αν καταφέρουμε το όλον του ενός”, μου έλεγες. “Ηλιε μου, Φεγγάρι μου. Μη σε νοιάζει τίποτα, αφού έχουμε γίνει ένα. Θα είμαι πάντα εκεί. Αυτό που ζούμε είναι σπάνιο. Τον απόλυτο έρωτα, την απόλυτη αγάπη, την απόλυτη ευτυχία. Θέλει πολλές ζωές και εμείς το καταφέραμε” μου έλεγες. Και εγώ έτρεμα. Μην κουραστείς. Και εσύ γέλαγες και χόρευες και τραγουδούσες και έλεγες πως κανένας δεν μπορεί να σε νικήσει γιατί τα είχες ήδη όλα. Τη μουσική σου, την αγάπη, τους φίλους, τα παιδιά σου, το σπίτι σου κι εγώ να μη σε χορταίνω ποτέ». Μίλησε και ο πολύ καλός του φίλος, ο ηθοποιός Γιώργος Κιμούλης: «Οταν χάνεις τους γονείς σου, νιώθεις πως φεύγει από πάνω σου η στέγη που είχες. Οταν χάνεις όμως τον καλύτερό σου φίλο, νιώθεις πως είσαι πλέον τελείως ανυπεράσπιστος. Τώρα, φίλε, νιώθω πως με το φευγιό σου, πέρα από τη μοναξιά, τον πόνο και το κενό, φεύγει μαζί σου και μία ολόκληρη εποχή. Και η εποχή που έρχεται είναι πολύ δύσκολη, φίλε, γιατί είναι ακραία θολή». Με σπασμένη φωνή τον αποχαιρέτησε και ο στιχουργός Οδυσσέας Ιωάννου, επίσης φίλος του: «Νομίζω η πιο βαριά ευθύνη που άφησε ο Θάνος σε όλους μας είναι να μην αφήσουμε κανέναν να πει κακή κουβέντα για το όνειρο. Να μην αφήσουμε κανέναν να μας πείσει πως ο κόσμος δεν μπορεί να γίνει ομορφότερος και, όπως έλεγε, να ζούμε την κάθε μας μέρα, το κάθε λεπτό μας τρυφερά και γενναία, όπως έκανε και ο ίδιος μέχρι τις τελευταίες του στιγμές». Πρώτος από όλους μίλησε ο γ.γ. του ΚΚΕ Δημήτρης Κουτσούμπας: «Δεν είσαι μόνο ανεπανάληπτος δημιουργός, δεν υπήρξες μόνο συγκλονιστικός ερμηνευτής του έργου σου, αλλά πάνω απ’ όλα ήσουν ένα ιδιοφυές πνεύμα, ανήσυχο, ένας βαθιά καλλιεργημένος διανοητής. Ορκισμένος εχθρός της επανάπαυσης, της ρουτίνας, της παραίτησης. Ενας γενναίος μαχητής της ζωής, διεκδικητής του ακατόρθωτου, άφοβος χορευτής στο “φτερό του καρχαρία”». Το δεύτερο τραγούδι που ακούστηκε στην κηδεία ήταν το αγαπημένο του Θάνου, το «Οι 7 νάνοι στο s/s Cyrenia». Στο τέλος. Με τον κόσμο να τραγουδάει ψιθυριστά, σιωπηλά σχεδόν, τους τελευταίους στίχους: «Κι έτσι μαζί με τους εφτά κατηφοράμε / Με τη βροχή, με τον καιρό που μας ορίζει / Τα μάτια σου ζούνε μια θάλασσα, θυμάμαι / Ο πιο στερνός μ’ έναν αυλό με νανουρίζει. / Κουφός ο Σάλαχ το κατάστρωμα σαρώνει / Μ’ ένα ξυστρί καθάρισέ με απ’ τη μοράβια / Μα είναι κάτι πιο βαθύ που με λερώνει / Γιε μου, πού πας; Μάνα, θα πάω στα καράβια». Εντάξει, ο Θάνος πέθανε, έφυγε, τον αποχαιρετήσαμε αλλά έχουμε τα τραγούδια του. Αυτά δεν χάνονται. Νιώθω έως και ευτυχισμένος άνθρωπος-ακροατής. Στην κηδεία παραβρέθηκαν μεταξύ άλλων, ο Πρόεδρος της Δημοκρατίας Προκόπης Παυλόπουλος, ο αρχηγός της Αξιωματικής Αντιπολίτευσης Αλέξης Τσίπρας, η υπουργός Πολιτισμού Λίνα Μενδώνη, ο υπουργός Εσωτερικών Τάκης Θεοδωρικάκος, ο επικεφαλής του ΜέΡΑ Γιάνης Βαρουφάκης, ο πρώην πρωθυπουργός Γιώργος Παπανδρέου, ο βουλευτής της Ν.Δ. Θεόδωρος Ρουσόπουλος, οι βουλευτές του ΣΥΡΙΖΑ Νίκος Βούτσης και Νίκος Φίλης, η βουλευτής του ΚΚΕ Λιάνα Κανέλλη, ο πρώην υπουργός Τηλέμαχος Χυτήρης, οι τραγουδιστές Μαρία Φαραντούρη, Γιώργος Νταλάρας, Γιάννης Κότσιρας, Βασίλης Παπακωνσταντίνου, Κώστας Θωμαΐδης, Γιάννης Κούτρας, Μανώλης Μητσιάς, οι συγγραφείς Ζυράννα Ζατέλη και Ιωάννα Καρυστιάνη, οι ηθοποιοί Γιάννης Μπέζος, Χρύσα Ρώπα, Πέτρος Φιλιππίδης κ.ά. Η Συνύπαρξη συλλυπείται και ευχαριστεί Η Συνύπαρξη και Επικοινωνία στο Αιγαίο εκφράζει τη βαθιά της λύπη για την απώλεια του μεγάλου δημιουργού. «Εκφράζουμε τα συλλυπητήριά μας, τη συγκίνηση και τον σεβασμό μας για την παραίνεση της οικογενείας του να διατεθούν τα χρήματα, αντί στεφάνων, για τα ασυνόδευτα προσφυγόπουλα της Μόριας. »Μεγάλη τιμή, αλλά και ευθύνη για μας αποτελεί η παραίνεση της οικογένειας τα χρήματα αντί στεφάνων να κατατίθενται στο λογαριασμό της Συνύπαρξης και την ευχαριστούμε θερμά. Ο Θάνος γνώριζε τις δράσεις μας για τα ανήλικα προσφυγόπουλα και επίσης τον συνέδεαν δεσμοί φιλίας με μέλη μας. »Θα προσπαθήσουμε, σε συνεργασία με τη Διοίκηση και το προσωπικό της Μόριας να αξιοποιήσουμε με τον καλύτερο τρόπο τις προσφορές. Η διαχείριση θα γίνει με πλήρη διαφάνεια και θα δοθεί απολογισμός στην οικογένεια και δημόσια». ● Η σορός του Θάνου Μικρούτσικου θα μεταφερθεί για αποτέφρωση στη Ριτσώνα, στο νέο αποτεφρωτήριο.",https://www.efsyn.gr/tehnes/moysiki-horos/225107_teleytaio-antio-me-ta-agapimena-tragoydia-toy
Culture,efsyn.gr,«Το ροκ είναι πάντα επαναστατικό γιατί είναι πάντα αντισυμβατικό»,"10.01.2020, ",Δημήτρης Κανελλόπουλος,"Οι Nightstalker είναι από τις περιπτώσεις εκείνες που η ελληνική heavy rock και stoner σκηνή μπορεί να υπερηφανεύεται και να νιώθει πως δεν υστερεί σε τίποτε, συγκρινόμενη με τις αντίστοιχες σκηνές, τις πολυδιαφημισμένες, του εξωτερικού. Μη σας πω ότι σε κάποιες περιπτώσεις είναι και πολύ καλύτερη. Ενα συγκρότημα, οι Nightstalker, με φανατικό κοινό, το οποίο αναμένεται να γεμίσει για δύο βράδια το Gagarin, στις 17 και 18 Ιανουαρίου. Θα το δούμε δε, λίγο αφότου επέστρεψε στην Ελλάδα, μετά από μια μεγάλη ευρωπαϊκή περιοδεία. «Είναι πιο εύκολο να βγει μια ελληνική μπάντα στο εξωτερικό τα τελευταία χρόνια», μας λένε. «Θα έλεγα ότι αρχίζουν σιγά σιγά να καταρρίπτονται τα αρνητικά στερεότυπα που είχαν οι ξένοι (κυρίως οι “Δυτικοί”) για τις ελληνικές μπάντες. Εβαλε το λιθαράκι της και η heavy rock σκηνή μας, η οποία είναι σε πολύ υψηλό επίπεδο. Μπορώ να πω ότι στην περιοδεία μας ήρθε και κάποιος κόσμος στα live μας για να μας δει επειδή είμαστε από Ελλάδα και έχουν ακουστά τη stoner σκηνή μας. Σε γενικές γραμμές, το ευρωπαϊκό tour μας ήταν επιτυχημένο και φαίνεται ότι άρεσε πολύ στους ξένους η μουσική μας, κάτι που αποτυπώθηκε με τον καλύτερο τρόπο στις πωλήσεις του merch μας (CD, βινύλια, t-shirts)». Καλές πωλήσεις προφανώς και για το νέο τους άλμπουμ, το «Great Hallucinations», που κυκλοφόρησε από τη Heavy Psych Sounds και θα ακούσουμε για πρώτη φορά και στο Gagarin. «Κάτι που είδαμε στο εξωτερικό και διαφέρει σε σχέση με τις συναυλίες στην Ελλάδα, είναι η έγκαιρη προσέλευση του κοινού. Οταν έλεγε το πρόγραμμα ότι στις 8 ανοίγουν οι πόρτες, έρχονταν όλοι εκείνη την ώρα». Οι Nightstalker παραμένουν ενεργοί και δυνατοί πολλά χρόνια τώρα, γεγονός πραγματικά δύσκολο. «Αυτό που κρατάει ένα συγκρότημα τόσα χρόνια είναι, πρώτα απ’ όλα, η μουσική του», υποστηρίζουν. «Χωρίς καλή μουσική, δεν πας πουθενά. Και πρέπει να μείνεις αναλλοίωτος από τον χρόνο και ως άνθρωπος και ως καλλιτέχνης. Από την άλλη, απαιτούνται καθημερινές θυσίες, γιατί ο δρόμος δεν είναι ποτέ στρωμένος με ροδοπέταλα. Και ειδικά στον χώρο μας, όπου βασιζόμαστε αποκλειστικά στις δικές μας δυνάμεις ώστε να σταθούμε όρθιοι». Φυσικά και δεν είναι ευχαριστημένοι με όσα συμβαίνουν στην Ελλάδα, όσα συνάντησαν γυρίζοντας από την περιοδεία τους στο εξωτερικό. «Η χώρα μας γίνεται ολοένα πιο οπισθοδρομική και όχι φιλελεύθερη. Θλιβερό να υπάρχουν αστυνομικοί σε κινηματογράφους, clubs, πανεπιστήμια, πλατείες, δρόμους και να δρουν σαδιστικά πάνω στους πολίτες. Και το πιο τραγικό απ’ όλα είναι ότι ο κόσμος τρελάθηκε και χαίρεται με την αστυνομική βία και τη βία γενικότερα. Αυτό είναι κατάντια και διόλου πρόοδος. Μια κοινωνία με βία σημαίνει ότι έχει δομηθεί λάθος. Το να χτυπάει το κράτος τους πολίτες σημαίνει ότι κάτι κάνει λάθος και χρησιμοποιεί τη βία για να επιβληθεί». Τι παραπάνω μπορούν να κάνουν οι Nightstalker γι’ αυτό, τι μπορεί να κάνει ένα συγκρότημα γενικά; «Σαν μπάντα δεν ξέρουμε αν μπορούμε να κάνουμε κάτι. Ο τρόπος ζωής του καθενός παίζει ρόλο». Παραμένει το ροκ ή το πανκ κ.ο.κ. η μουσική της εξέγερσης ή μήπως τα σκήπτρα πέρασαν σε άλλο είδος, όπως π.χ. το χιπ χοπ; «Το ροκ έχει άμεσα συνδεθεί με το κίνημα των χίπις τις δεκαετίες του 1960 και 1970, ένα από τα μεγαλύτερα επαναστατικά κινήματα της νεολαίας, σε πολλά επίπεδα», θεωρούν τα παιδιά του συγκροτήματος. «Το ροκ είναι πάντα επαναστατικό γιατί είναι πάντα αντισυμβατικό. Δεν παρακολουθώ πολύ τη hip-hop σκηνή κι έτσι δεν μπορώ να εκφράσω άποψη, αλλά η μουσική των Rage Against the Machine μού ταιριάζει πιο πολύ για εξέγερση». 🎶Info: 17 και 18 Ιανουαρίου, Gagarin 205, Λιοσίων 205. Εισιτήρια: προπώληση 10 ευρώ, ταμείο 12 ευρώ. Τη συναυλία θα ανοίξουν οι The Big Nose Attack.",https://www.efsyn.gr/tehnes/moysiki-horos/226238_rok-einai-panta-epanastatiko-giati-einai-panta-antisymbatiko
Culture,efsyn.gr,"«Δεν χαλάω χατίρια στον κόσμο, είναι αμαρτία»","01.02.2020, ",Δημήτρης Κανελλόπουλος,"Κάθε Παρασκευή στο «Αλσος» στο Πεδίον του Αρεως ένας μεγάλος τραγουδιστής λέει μεγάλα τραγούδια: ο  Μανώλης Μητσιάς  συμπλήρωσε πενήντα χρόνια καριέρας (από το 1969 μέχρι το 2019) και προσπαθεί να χωρέσει στο πρόγραμμά του όσο περισσότερες από τις επιτυχίες του μπορεί. Δεν είναι εύκολο με τόσο πολλούς θησαυρούς που διαθέτει στο ρεπερτόριό του. «Δεν είναι εύκολο να βγάλω πρόγραμμα, αλήθεια είναι. Μπορώ να παίζω όσες ώρες θέλετε. Τον τόνο να μου δώσουν οι μουσικοί και μπαίνω στο κομμάτι κατευθείαν. Δεν χαλάω χατίρια στον κόσμο. Είναι αμαρτία», λέει ο ίδιος στην «Εφ.Συν.». Συναντηθήκαμε σε ένα από τα αγαπημένα του στέκια στη Βαλαωρίτου και μιλήσαμε για, τι άλλο, το τραγούδι. «Ενας τραγουδιστής είτε θα ανεβάσει ψηλά ένα τραγούδι είτε θα το θάψει», μου λέει. • Ακόμα και αν είναι καλό τραγούδι; Ε, βέβαια. Αλλά ο καλός τραγουδιστής μπορεί κι ένα μέτριο τραγούδι να το ανεβάσει πολύ ψηλά χωρίς να το αξίζει. • Αρα; Είναι το τρίτο μέρος ενός τραγουδιού. Ο στίχος, η μουσική και ο τραγουδιστής. • Ο τραγουδιστής είναι κάτι παραπάνω από τα υπόλοιπα; Το ποιο είναι πιο καλό από τα τρία θα φανεί στην πορεία. Ο καλός τραγουδιστής θα περάσει πιο εύκολα έναν κακό στίχο. Ο Καζαντζίδης, που ήταν σπουδαίος, πέρασε και μέτρια τραγούδια στον κόσμο. Ο,τι κι αν έλεγε... • Εσείς τα έχετε πει όλα πάντως... (γέλια) Είπα πραγματικά πολλά. Και καλά. Επεσα και σε καλούς δημιουργούς που έδιναν άλλη διάσταση στα τραγούδια. Ο Χατζιδάκις, π.χ., ήθελε τα δικά του διαφορετικά, δεν ήθελε διεκπεραίωση, να τα πεις και μετά να φύγεις, ήθελε και μια θεατρικότητα. • Σας καθοδηγούσε; Βέβαια. Και στην ερμηνεία και σε όλα. Ζήταγε έναν ιδιαίτερο τρόπο στα τραγούδια του. Οπως και ο Θεοδωράκης. Και ο Μούτσης. Ο Ξαρχάκος. Ολοι αυτοί είχαν ιδιαίτερη σχέση με τον τραγουδιστή. Ηθελαν να δώσει άλλο χρώμα, αυτό που είχαν στο μυαλό τους. • Υπήρξε συνωστισμός από συνθέτες να σας προσφέρουν τραγούδια; (γέλια) Υπήρξε, ναι. Εγώ δεν παρακάλεσα ποτέ κανέναν. Ποτέ. Κανέναν συνθέτη για να μου δώσει έστω ένα ρεφρενάκι. Ερχονταν και με έβρισκαν. • Εχτιζαν τα κομμάτια πάνω σας; Την «Πιρόγα» ο Θάνος Μικρούτσικος τη δοκίμασε με καμιά δεκαριά τραγουδιστές και δεν έμεινε ευχαριστημένος. Δεν το έγραψε για μένα αλλά, όταν πήγα και το είπα μία μόνο φορά, μου είπε «αυτό θέλω». Και με το «Υπέροχα μονάχοι», θυμάμαι, βγαίνει από το στούντιο, παίρνει τηλέφωνο τον Αλκαίο και του λέει: «Αν δεν είχαμε βρει τον Μητσιά έπρεπε να τον ανακαλύψουμε». • Μπορεί να βγει τώρα, στην εποχή μας, ένας Μητσιάς; Βασικά δεν ξέρω αν η ζωή σήμερα επιτρέπει να βγουν μεγάλοι συνθέτες. Ουδείς αναντικατάστατος πάντως. • Οντως δεν υπάρχουν μεγάλα τραγούδια σήμερα; Τραγούδια υπάρχουν, μεγάλοι δημιουργοί δεν υπάρχουν. Σήμερα γράφονται κομμάτια με σκοπό να γίνουν επιτυχίες. Σουξέ που λέμε. Τότε γράφονταν ολοκληρωμένοι κύκλοι με σκοπό να αρέσουν ολόκληροι. Η εμπορικότητα είναι πάνω απ' όλα σήμερα. • Και δεν είναι και γοητευτικό... Καθόλου. Τραγούδια που είπα από τον «Χειμωνιάτικο Ηλιο» του Χατζιδάκι δεν τα ήξερε κανένας τότε. Καταπληκτικά. Τραγούδια που τα ανακάλυψε ο κόσμος μετά από χρόνια. Δεν γράφτηκαν με σκοπό να γίνουν επιτυχίες. Το ήθελε βέβαια και ο Χατζιδάκις, «θέλω να το αγοράσουν λίγοι» έλεγε. Αλλά μετά μου έλεγε, «τώρα θα σου κάνω έναν δίσκο για τα καταστήματα». • Ηταν δύσκολος ο Χατζιδάκις; Οσο εύκολος, τόσο δύσκολος. Αρκεί να κρατούσες τους κανόνες της συμπεριφοράς και γινόταν πανεύκολος. Δεν του άρεσε η αυθαιρεσία. Στον Παντελή Βούλγαρη, που δεν είχε λεφτά για να βρει συνθέτη για την ταινία του, ο Χατζιδάκις το έκανε δωρεάν. • Μάνος ή Μίκης; Δεν μπορείς να βρεις άκρη ποιος είναι ο καλύτερος. Ο Μάνος ήταν πιο γοητευτικός σε θέματα αμεσότητας, λόγου. Ηταν προφητικός, έγραψε πράγματα που τα ανακαλύψαμε πολλά χρόνια μετά. • Δυσκολευτήκατε με κάποια τραγούδια; Να είναι δύσκολα, στην ερμηνεία τους, εννοώ. Οχι, όχι, δεν δυσκολεύτηκα ποτέ. Ηθελα μόνο την πρώτη άποψη του δημιουργού, να δω τι ακριβώς ζητάει από το τραγούδι του, δεν ήθελα εγώ να αυθαιρετήσω σε μια δημιουργία. Οταν έκανα τον «Γιάννη τον φονιά» μου έλεγε δεν είναι έτσι το ποίημα, πρέπει να φανεί η συνωμοσία που έχει μέσα το τραγούδι. • Και πώς φάνηκε; Με τις αυξομειώσεις στη φωνή μου, ερμηνεύοντας το νόημα του στίχου. • Ο Μπιθικώτσης είπε κάποτε πως δεν καταλάβαινε κάποιους στίχους που έλεγε... Το θείο χάρισμα του Γρηγόρη δεν το είχε κανένας άλλος. Ενώ ήταν αγράμματος ερμήνευε με έναν μοναδικό τρόπο όλους τους ποιητές: τον Ρίτσο, τον Ελύτη, τον Σεφέρη. Βέβαια, πήρε και μαθήματα από τον Μίκη, αλλά ήταν εκείνος που είχε το θείο χάρισμα. Ηταν μία ιδιαίτερη περίπτωση. Σπουδαίος. Ενστικτωδώς ερμήνευε πράγματα για τα οποία δεν είχε ιδέα. • Και τώρα; Υπάρχουν σπουδαίοι τραγουδιστές; Φωνή έχουν όλοι. Η γενιά μου έβγαλε καλούς τραγουδιστές. Πάριο, Νταλάρα, Ξυλούρη, Καλογιάννη. Καλοί τραγουδιστές, καλύτεροι και από μένα θα έλεγα. Εμείς όμως είχαμε και την κουλτούρα, πρέπει να έχεις εντρυφήσει στο τραγούδι ώστε να αποδώσεις. Πριν γίνω τραγουδιστής ήξερα όλο τον Θεοδωράκη απ' έξω. Κάναμε καντάδες στη Θεσσαλονίκη με τραγούδια του Μίκη. Αν δεν ήσουν στο κλίμα, δεν τα έλεγες εύκολα τα τραγούδια. Θα τα έλεγες επιφανειακά. • Υπήρχε κάποιος συνθέτης που είπατε τραγούδια του αλλά δεν βρήκατε επαφή μαζί του; Οχι, γιατί ήταν όλοι φίλοι μου. Βγαίναμε, συζητάγαμε... • Είπατε και όχι; Φυσικά. Σε τραγούδια που δεν μου άρεσαν. Αν έβρισκα τον στίχο φτηνό κι εμπορικό. Τα πήραν άλλοι κι έκαναν επιτυχίες, αλλά δεν το μετάνιωσα. INFO:  Το «Αλσος». Ευελπίδων 4, Κυψέλη. Πεδίον του Αρεως. Τηλ. 210-8831487. Κάθε Παρασκευή στις 21.30. Μαζί με τον Μανώλη Μητσιά είναι ο Αχιλλέας Γουάστωρ στο πιάνο, ο Ηρακλής Ζάκκας στο μπουζούκι και η Τίνα Ντουφεξιάδου στο τσέλο.",https://www.efsyn.gr/tehnes/moysiki-horos/229424_den-halao-hatiria-ston-kosmo-einai-amartia
Culture,efsyn.gr,«Ο Λουκιανός με επηρέασε και ως μουσικό»,"12.02.2020, ",Δημήτρης Κανελλόπουλος,"Απόψε στη μουσική σκηνή «Σφίγγα», στο κέντρο της πόλης, η Μαρία Κηλαηδόνη παρουσιάζει live το ολοκαίνουργιο άλμπουμ της, το δεύτερο προσωπικό της, με τίτλο «Ροζ» (Walnut Entertainment). Υπογράφει τους στίχους και τη μουσική στα οκτώ από τα εννέα τραγούδια, ενώ υπάρχει και μία διασκευή της «Χαμηλής Πτήσης» του πατέρα της, Λουκιανού. «Είσαι παιδί του πατέρα σου;» τη ρωτάω, γελώντας. «Είμαι τελείως παιδί του πατέρα μου», απαντά. «Με τον Λουκιανό ήμασταν πολύ δεμένοι και τώρα τελευταία, όταν ο κόσμος μού λέει ότι βρίσκει κάποια κοινά γνωρίσματα στις μουσικές μας, νιώθω ιδιαίτερα περήφανη. Με έχει επηρεάσει βαθύτατα ως άνθρωπο αλλά και ως μουσικό, πράγμα -θεωρώ- απόλυτα λογικό». Φαίνεται αυτό και από τα τραγούδια του «Ροζ» που αποκαλύπτουν μια Μαρία φανερά επηρεασμένη από τα ακούσματα της αμερικανικής jazz και country μουσικής σκηνής. Πώς μπορεί, πώς γίνεται άραγε, ένας Ελληνας καλλιτέχνης να επηρεάζεται από ακούσματα της αμερικανικής jazz και country; Δεν είναι πολύ μακρινά και ξένα όλα αυτά; «Με μπαμπά τον Λουκιανό, όχι, δεν είναι μακρινά και ξένα τα ακούσματα αυτά», εξηγεί η Μαρία. «Εμείς μεγαλώσαμε ακούγοντας τέτοιες μουσικές στο σπίτι, άρα λογικό είναι νομίζω να με έχουν επηρεάσει τελικά ως μουσικό». Και γιατί «Ροζ», συγκεκριμένα; «Ροζ, γιατί αυτή την αίσθηση μου άφησε ο δίσκος όταν τον άκουσα ολοκληρωμένο. Είναι ζωντανός, φωτεινός και σε στιγμές του “φασαριόζικος”, όπως μπορεί να είναι και το ροζ σαν χρώμα». Τελικά η Μαρία Κηλαηδόνη ταυτίζει τα άλμπουμ της με χρώματα. Ετσι, σαν φυσική συνέχεια του «Τυρκουάζ» ήρθε το «Ροζ». «Τέσσερα χρόνια πέρασαν από την κυκλοφορία του πρώτου μου δίσκου», λέει στο σημείωμα του άλμπουμ. «Τέσσερα, πολύ γεμάτα με εμπειρίες, χρόνια. Καλές και κακές. Μια μεγάλη απώλεια και μια τεράστια χαρά. Ενα τέλος και μια αρχή. Ολα αυτά τα έντονα συναισθήματα αποτυπώνονται στα εννέα τραγούδια του δίσκου. Τραγούδια άλλοτε φωτεινά και άλλοτε μελαγχολικά. Πάντα όμως, απ’ ό,τι φαίνεται τελικά, αισιόδοξα. Ελπίζω να περάσετε καλά ακούγοντας αυτόν τον δίσκο. Τόσο καλά όσο πέρασα και εγώ φτιάχνοντάς τον». Η ίδια, μαζί με την 7μελή μπάντα της μάς υπόσχονται για απόψε στη «Σφίγγα» ένα κεφάτο, νοσταλγικό και μελωδικό live γεμάτο τρυφερότητα και ευαισθησία. «Θα ακουστούν τα τραγούδια του “Ροζ” φυσικά, αλλά και από το “Τυρκουάζ”, καθώς και διασκευές τραγουδιών που αγαπώ πολύ. Τραγούδια του Λουκιανού αλλά και άλλων αγαπημένων συνθετών, όπως η Αρλέτα, ο Βαγγέλης Γερμανός κ.ά. Επίσης θα πούμε μερικά κομμάτια παρέα με τον Γιάννη Γιοκαρίνη, που είναι ο ιδιαίτερος καλεσμένος της βραδιάς». Στα καινούργια της τραγούδια η Μαρία δείχνει σαν να ταλαντεύεται ανάμεσα στη μελαγχολία και τη χαρά... «Θεωρώ πως είναι απόλυτα φυσιολογικό, όσο φυσιολογική είναι αυτή η εναλλαγή των συναισθημάτων στη ζωή μας. Αλλωστε τι άλλο είναι τα τραγούδια, παρά αποτύπωση της ζωής μας;» λέει. Η ζωή συνεχίζεται; «Ναι, συνεχίζεται, με πολλή όρεξη για δημιουργία ξανά». 🎼Info: «Σφίγγα», Ζωοδόχου Πηγής & Κιάφας 13. Ωρα έναρξης 9.30 μ.μ. Είσοδος σε τραπέζι: 13 ευρώ με μπίρα ή κρασί.",https://www.efsyn.gr/tehnes/moysiki-horos/230967_o-loykianos-me-epirease-kai-os-moysiko
Culture,efsyn.gr,Ενα κανάλι για τη στήριξη του πολιτισμού,"07.05.2020, ", Εύα Νικολαΐδου ,"Ακούμε καθημερινά πόσο  ευαίσθητη είναι η κυβέρνηση στις ανθρώπινες ζωές που χάνονται από την πανδημία. Υποτιμάμε, όμως, ανθρώπινες ζωές που θα χαθούν από την αδιαφορία και την ανεπάρκεια. Ο κόσμος του πολιτισμού είναι μια πολιτεία. Χιλιάδες άνθρωποι που με τη σκέψη, τον λόγο, τα ταλέντα τους μας κάνουν πνευματικά πλουσιότερους ως ανθρώπινο γένος, ως ιστορία. Είναι αδιανόητο να χαίρεσαι όταν ως αρχαιολόγος ανακαλύπτεις μία πόλη μέσα από ανασκαφές και από την άλλη να εξαφανίζεις μια ολοζώντανη πόλη επειδή δεν υπάρχει σχέδιο ή γνώση. Δεν αμφισβητώ τις καλές προθέσεις της αρχαιολόγου-υπουργού κ. Μενδώνη ούτε της κυβέρνησης. Ομως, όλα τα δυσάρεστα της ανθρωπότητας οφείλονται στις καλές μας προθέσεις. Μία πρόταση, που θα μπορούσε να σώσει για πάντα αυτόν τον χώρο είναι η δημιουργία ενός τηλεοπτικού καναλιού. Με νόμιμες και διαφανείς διαδικασίες, χορηγοί που στηρίζουν τον πολιτισμό να δημιουργήσουν ένα κανάλι μόνο για όλες τις τέχνες (θέατρο, χορό, συγγραφείς, μουσική κ.λπ.). Από τα έσοδα των διαφημίσεων να πληρώνονται τα δικαιώματα των καλλιτεχνών. Να δημιουργήσουν ένα ταμείο που σε όλες τις εποχές -είτε με την κρίση είτε χωρίς- θα προσφέρει ένα έσοδο σε όλους τους εργαζόμενους αυτού του κλάδου. Οι άνθρωποι των γραμμάτων και των τεχνών έχουν ένα τεράστιο χρηματιστήριο αξιών και δεν πρέπει να νιώθουν επαίτες. Τους χρωστάμε πολλά. Ισως ήρθε η ώρα να δημιουργηθεί ένα κανάλι για τον πολιτισμό. Θα είναι ένα στήριγμά τους!  ",https://www.efsyn.gr/node/242338
