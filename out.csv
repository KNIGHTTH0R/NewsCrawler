subtopic,website,title,date,author,text,url
Recipes,tanea.gr,Φακές με ψάρι και σέσκουλα,18 Φεβρουαρίου 2020 | 15:15,tanea.gr,"Συνηθίζουμε να μαγειρεύουμε τη φακή μόνο σαν σούπα και κυρίως με λάδι, ξύδι και σκόρδο ή με ντοματούλα, ωστόσο το μοναδικό αυτό όσπριο, που πέραν της μεγάλης διατροφικής της αξίας -περιέχει πρωτεΐνες καλής ποιότητας, σίδηρο, βιταμίνες Β, φώσφορο και φυλλικό οξύ- αποτελεί μια καλή πρώτη ύλη για μια σειρά από πιάτα. Η συνταγή είναι για ψάρι με φακές -κατά προτίμηση beluga- και σέσκουλα. Υλικά  4 φιλέτα ψαριού γύρω στο 1200 γραμμάρια 1 φλιτζάνι φακές beluga (μαύρες) 500 γρ. σέσκουλα ή λάπαθα ή παντζαρόφυλλα καθαρισμένα και κομμένα σε μεγάλα κομμάτια 1 άσπρο ξερό κρεμμύδι σε λεπτές λωρίδες ξύσμα και χυμός 1 λεμονιού ⅓ φλ. ελαιόλαδο 4 κουταλιές σούπας βούτυρο 1 φλ. αλεύρι 1 κουταλιά σούπας σκόνη σκόρδου 1 κ. σ. πάπρικα γλυκιά ½ κουταλάκι γλυκού άσπρο πιπέρι τριμμένο 1 κ. σ. κάππαρη χοντροκομμένη ΕκτέλεσηΠλένουμε και στεγνώνουμε τα φιλέτα του ψαριού, τα αλατίζουμε και τα αφήνουμε σε σουρωτήρι στο ψυγείο. Βράζουμε τις φακές σε αλατισμένο νερό al dente για 25 λεπτά περίπου και τις στραγγίζουμε. Τις επιστρέφουμε στην κατσαρόλα. Ζεσταίνουμε το ελαιόλαδο σε αντικολλητικό τηγάνι και σοτάρουμε το κρεμμύδι ανακατεύοντας με ξύλινη κουτάλα για 5 -7 λεπτά μέχρι να μαλακώσει. Προσθέτουμε τα σέσκουλα (ή τα λάπαθα ή τα παντζαρόφυλλα) και ½ φλ. νερό. Αλατοπιπερώνουμε και μαγειρεύουμε μέχρι να μαραθούν και το νερό να απορροφηθεί, για 7-8 λεπτά. Αποσύρουμε από τη φωτιά και αφήνουμε στην άκρη. Ανακατεύουμε το αλεύρι με τη σκόνη του σκόρδου, την πάπρικα και το πιπέρι σε μεγάλο μπολ. Λιώνουμε το βούτυρο σε μεγάλο αντικολλητικό τηγάνι, αλευρώνουμε καλά τα φιλέτα, τα τινάζουμε να φύγει το περισσό αλεύρι και τα τηγανίζουμε 2 λεπτά από κάθε πλευρά. Προσθέτουμε στο τηγάνι την κάππαρη και 2-3 κ.σ. χυμό λεμονιού και μαγειρεύουμε σε μέτρια φωτιά κουνώντας κυκλικά το τηγάνι, μέχρι να μαγειρευτούν τα ψάρια. Αποσύρουμε από τη φωτιά. Προσθέτουμε στην κατσαρόλα με τις φακές τα σέσκουλα ή ότι άλλο έχουμε χρησιμοποιήσει, τον υπόλοιπο χυμό λεμονιού και το ξύσμα του και ανακατεύουμε. Δοκιμάζουμε το αλάτι και μοιράζουμε στα πιάτα. Βάζουμε από πάνω ένα φιλέτο ψαριού και περιχύνουμε με τη σάλτσα της κάππαρης και σερβίρουμε.  ",https://www.tanea.gr/2020/02/18/recipes/fakes-me-psari-kai-seskoula/
Recipes,tanea.gr,Πέντε σαλάτες για αποτοξίνωση μετά τις γιορτές,3 Ιανουαρίου 2020 | 13:22,tanea.gr,"Πέντε πεντανόστιμες και χορταστικές σαλάτες για απολαυστική αποτοξίνωση μετά τις γιορτές κι όχι μόνο, που θα ικανοποιήσουν τον ουρανίσκο σας ενώ θα ελαφρύνετε. Σαλάτα με πορτοκάλι, αβοκάντο και γαλοπούλα  360 γραμμάρια διάφορα σαλατικά, χοντροκομμένα με το χέρι 180 γρ. καπνιστή γαλοπούλα, κομμένη σε μικρά καρέ 60 γρ. αβοκάντο, κομμένο σε μικρά καρέ 40 γρ. πορτοκάλι φιλέτο 30 γρ. σέλερι, κομμένο σε μικρά καρέ 100 γρ. ντοματίνια, κομμένα σε τέταρτα 25 γρ. κρεμμύδι φρέσκο, κομμένo σε μικρά καρέ 100 γρ. τυρί έμενταλ, σπασμένο σε μικρά κομμάτια 20 γρ. μπέικον, ψημένο και κομμένο σε μικρά καρέ αλάτι Για τη βινεγκρέτ πορτοκάλι5 γρ. μουστάρδα ντιζόν 200 γρ. χυμό πορτοκάλι 170 γρ. ηλιέλαιο 170 γρ. ελαιόλαδο 5 γρ. ξύσμα πορτοκάλι αλάτι ΕκτέλεσηΓια να φτιάξομε τη βινεγκρέτ σιγοβράζουμε το χυμό του πορτοκαλιού, συμπυκνώνοντάς τον μέχρι να μείνει το 1/4 της ποσότητας. Σουρώνουμε το συμπυκνωμένο χυμό σε σήτα και τον αφήνουμε να κρυώσει. Στη συνέχεια χτυπάμε στο μίξερ τη μουστάρδα και το συμπυκνωμένο χυμό πορτοκαλιού και ρίχνουμε σιγά σιγά το ελαιόλαδο και το ηλιέλαιο. Προσθέτουμε το ξύσμα, αλατίζουμε και δοκιμάζουμε. Σε ένα μπολ ρίχνουμε το μαρούλι και το 1/3 της βινεγκρέτ και ανακατεύουμε με απαλές κινήσεις. Αλατίζουμε και σερβίρουμε το μαρούλι σε ένα πιάτο. Βάζουμε τα υπόλοιπα υλικά πάνω στο μαρούλι σε σειρές, το ένα δίπλα από το άλλο. Αλατίζουμε, περιχύνουμε με την υπόλοιπη βινεγκρέτ και σερβίρουμε. Σαλάτα με κινόα και αβοκάντοΥλικά1/2 φλιτζάνι κινόα 1 φλιτζάνι νερό 1 ματσάκι μαϊντανό ψιλοκομμένο 4 αγγούρια, αποφλοιωμένα και κομμένα σε κύβους 2 μέτριες ντομάτες σε κύβους 1 αβοκάντο κομμένο σε κύβους 2 ή 3 κουταλιές ελαιόλαδο αλάτι και πιπέρι ΕκτέλεσηΒάζουμε σε μια μικρή κατσαρόλα το νερό με το αλάτι να πάρουν μία βράση. Ρίχνουμε την κινόα, ανακατεύουμε καλά και την αφήνουμε να σιγοβράσει σε χαμηλή φωτιά για 15 περίπου λεπτά. Σε ένα καθαρό -και λίγο πιο δροσερό- μπολ, τοποθετούμε την κινόα και προσθέτουμε τον μαϊντανό, τα αγγούρια, τις ντομάτες, το αβοκάντο και το λάδι. Αλατοπιπερώνουμε, ανακατεύουμε και η νόστιμη detox σαλάτα είναι έτοιμη. Σαλάτα με φακές  και αβοκάντοΥλικά1 ώριμο αβοκάντο σε κύβους 1 φλυτζάνι φακές, βρασμένες al dente 1 κρεμμύδι 1 φλυτζάνι σπανάκι baby 1 κουταλιά ελαιόλαδο 2 κουταλιές ρόδι 2 μανταρίνια σε φέτες, ξεφλουδισμένες (ή πορτοκάλι) αλάτι και πιπέρι ΕκτέλεσηΒράζουμε τις φακές, σε κατσαρόλα, με ένα κομμένο κρεμμύδι και αλάτι για 1 ώρα και σουρώνουμε. Καθαρίζουμε και τοποθετούμε όλα τα υλικά, σε μπολ, αλατοπιπερώνουμε και ανακατεύουμε καλά. Γαρνίρουμε με το ελαιόλαδο και το ρόδι. Μπορύμε να προσθέσουμε ένα βραστό αυγό ή φέτα δημιουργώντας ένα γκουρμέ αλλά και πιο χορταστικό πιάτο. Κρύα σαλάτα με κουνουπίδι και φασόλιαΥλικά2 φλιτζάνια τριμμένο κουνουπίδι 1 φλ. βραστά φασόλια 1 κόκκινη πιπεριά, κομμένη σε κύβους 1/4 φλ. καρύδια τριμμένα 1/2 φλ. πράσινα κρεμμύδια, ψιλοκομμένα 1/2 φλ. μαϊντανός, ψιλοκομμένος 1/2 φλ. χυμό λεμονιού 2 κουταλιές σούπας ξύδι 3 κ.σ. σιρόπι ροδιού 1 κουταλάκι γλυκού αποξηραμένη μέντα 1 1/2 κ.γλ. αλάτι ΕκτέλεσηΣ ε ένα μεγάλο μπολ τοποθετούμε όλα τα συστατικά της σαλάτας. Σε ένα ξεχωριστό μικρό μπολ, ανακατεύουμε όλα τα συστατικά για το  dressing .  Ρίχνουμε  το  dressing  πάνω από τη σαλάτα και  ανακατεύουμε  καλά. Σαλάτα με γιαούρτιΥλικά1 κεσεδάκι γιαούρτι 2% ντομάτα αγγούρι πιπεριά φρέσκο τζίντζερ αλάτι και λίγο πιπέρι φύλλα κόλιανδρου ΕκτέλεσηΚόβουμε σε μικρά κυβάκια ντομάτα, αγγούρι και πιπεριά μαζί με λίγο φρέσκο ψιλοκομμένο τζίντζερ. Προσθέτουμε ένα κεσεδάκι γιαούρτι μαζί με μερικά φύλλα ψιλοκομμένο κόλιανδρο και 1 πρέζα πιπέρι κι ελάχιστο αλάτι αν θεωρούμε ότιο χρειάζεται και ανακατεύουμε καλά.  ",https://www.tanea.gr/2020/01/03/recipes/pente-salates-gia-apotoksinosi-meta-tis-giortes/
Recipes,tanea.gr,Πέντε παραδοσιακές χριστουγεννιάτικες συνταγές,23 Δεκεμβρίου 2019 | 13:17,tanea.gr,"Με ξεχωριστές συνταγές γιορτάζουν τα Χριστούγεννα ανά τη χώρα. Ακολουθούν πέντε συνταγές, που φτιάχνονται σε Μακεδονία, Θράκη, Ήπειρο, Πελοπόννησο και Βόρειο Αιγαίο. Μσούρα (Μακεδονία)  Η Μσούρα είναι το παραδοσιακό Χριστουγεννιάτικο φαγητό του Μελισσοχωρίου (Δήμος Μυγδονίας - Νομός Θεσσαλονίκης). Υλικά2 κιλά χοιρινό 2 κιλά μοσχάρι 1 κοτόπουλο λαρδί (χοιρινό λίπος) 5 κιλά πράσα 1 ρίζα σέλινο 2 κουταλιές σούπας λάδι κόκκινο πιπέρι αλάτι Για τη γέμισηλίγο λάδι 1 κρεμμύδι συκωτάκια κότας 1 φλιτζάνι τσαγιού ρύζι 1 χούφτα σταφίδες αλάτι και πιπέρι λίγα κάστανα ψημένα ΕκτέλεσηΣοτάρουμε το κρεμμύδι, ρίχνουμε κομμένα τα συκωτάκια, 4-5 ψημένα κάστανα κομμένα σε κομματάκια, 1 κούπα ρύζι, 1/2 ποτήρι νερό, αλάτι, πιπέρι, σταφίδες. Γεμίζουμε το κοτόπουλο. Καθαρίζουμε τα πράσα, τα κόβουμε σε μικρά κομμάτια, τα πλένουμε, τα τρίβουμε με αλάτι και πιπέρι και τα αφήνουμε αρκετές ώρες να στραγγίξουν. Στρώνουμε το χοιρινό λίπος σε μία μεγάλη κατσαρόλα, ή στη γάστρα, και σκεπάζουμε με μία στρώση πράσα. Πάνω στα πράσα τοποθετούμε το κρέας (χοιρινό και μοσχάρι) και πάνω από αυτό βάζουμε το γεμιστό κοτόπουλο, αφού το ράψουμε και του δέσουμε τα πόδια. Στη συνέχεια βάζουμε άλλη μία στρώση από πράσα και κρέας και σκεπάζουμε το κοτόπουλο με πράσα. Ρίχνουμε αλάτι, πιπέρι και λάδι και βάζουμε το φαγητό στο φούρνο. Το ψήνουμε πρώτα για 1 ώρα στους 220 βαθμούς και άλλες 5 ώρες στους 150 βαθμούς. Μπάμπω (Θράκη)Θρακιώτικη παραδοσιακή συνταγή, που αποτελεί απαραίτητο συμπλήρωμα του χριστουγεννιάτικου τραπεζιού. Υλικά½ κιλό συκωτάκια μοσχαρίσια ½ κιλό μοσχάρι ½ κιλό χοιρινό με λίγο λίπος για να δώσει γεύση 3 πράσα 1 φλιτζάνι τσαγιού ρύζι καρολίνα 1 κουταλιά σούπας μπούκοβο αλάτι, μαυροπίπερο, ρίγανη 2 μεγάλα έντερα μοσχαρίσια από μικρό μοσχάρι ξύδι 3 λεμόνια ΕκτέλεσηΤο προηγούμενο βράδυ, ετοιμάζουμε τα έντερα, τα πλένουμε πολύ καλά μέσα έξω και τα αφήνουμε μια ώρα σε νερό με ξίδι και λεμόνι. Τα ξαναπλένουμε καλά και τα βάζουμε μισή ώρα στο γάλα, κατόπιν τα στραγγίζουμε και τα έχουμε έτοιμα για γέμισμα. Σε μια κούπα ανακατεύουμε όλα τα υλικά, τα οποία έχουμε περάσει από τη μηχανή του κιμά και τα ζυμώνουμε ελαφρά να ενωθούν. Δένουμε τις βάσεις των εντέρων και τα γεμίζουμε με τη βοήθεια της μηχανής του κιμά στην οποία έχουμε βάλει το εξάρτημα για την παρασκευή λουκάνικου ή με το χέρι με ειδικό χωνί. Τα τοποθετούμε σε ταψί και με ένα ξυλάκι από σουβλάκι τα τρυπάμε ώστε να μην σκάσουν στο ψήσιμο. Προσθέτουμε ένα ποτήρι νερό και ψήνουμε στους 170 βαθμούς μέχρι να ροδίσουν. Μπλατσαριά (Ήπειρος)Η Μπλατσαριά είναι μια από τις πιο γνωστές ηπειρώτικες πίτες, με ένα μείγμα από άγρια χορταρικά της εποχής με φέτα, ανάμεσα σε δύο στρώματα από πλούσιο χυλό φτιαγμένο από καλαμποκάλευρο. Υλικά700 γραμμάρια χόρτα 250 γρ. καλαμποκάλευρο 1-2 αβγά 400 γραμμάρια φέτα σε χοντρά κομμάτια 1 κεσεδάκι γιαούρτι λίγο ελαιόλαδο 1 κουταλιά γλυκού μπέικιν πάουντερ αλάτι νερό χλιαρό, όσο πάρει βούτυρο για το ταψί ΕκτέλεσηΠλένουμε τα χόρτα, τα στραγγίζουμε καλά και τα ψιλοκόβουμε. Σε μια μπασίνα, προσθέτουμε τα κρεμμυδάκια και τα πράσα ψιλοκομμένα, τον άνηθο και τον μαϊντανό. Ρίχνουμε 1 φλιτζάνι τσαγιού καλαμποκάλευρο, το λάδι και την φέτα. Ανακατεύουμε όλα τα υλικά πολύ καλά. Αφήνουμε το μείγμα στην άκρη για να δέσει και ετοιμάζουμε το κουρκούτι. Σε μια μπασίνα ρίχνουμε το υπόλοιπο καλαμποκάλευρο, το αυγό, το γιαούρτι, αλάτι, μπέικιν πάουντερ, λίγο λάδι και λίγο τυρί τριμμένο (προαιρετικά). Ανακατεύουμε και ρίχνουμε το χλιαρό νερό, τόσο ώστε να γίνει ένας χυλός σφιχτός που να στρώνεται. Αλείφουμε καλά το ταψί με αρκετό βούτυρο. Απλώνουμε κάτω το μισό κουρκούτι ενώ καλύπτουμε και τα πλαϊνά του ταψιού μας προκειμένου να πάει παντού. Στη συνέχεια ρίχνουμε τα χόρτα μας ομοιόμορφα και τα πατάμε ελαφρώς. Στο υπόλοιπο κουρκούτι ρίχνουμε λίγο χλιαρό νερό να γίνει λίγο πιο αραιό και το στρώνουμε πάνω από τα χόρτα, να καλυφθεί ομοιόμορφα η επιφάνειά τους. Τέλος, περιχύνουμε με ελαιόλαδο. Ψήνουμε σε προθερμασμένο φούρνο στους 200 βαθμούς, μέχρι να ροδίσει. Λαλάγγια (Πελοπόννησος)Τα λαλάγγια ή τηγανίτες αποτελούν για τη Μεσσηνία και τη Λακωνία παράδοση και δεν λείπουν από κανένα σπίτι κατά την διάρκεια των μεγάλων θρησκευτικών εορτών. Υλικά1 κιλό αλεύρι 1 φλιτζάνι τσαγιού ελαιόλαδο 1 φακελάκι ξερή μαγιά, αλάτι λίγο χλιαρό νερό λάδι για το τηγάνισμα ΕκτέλεσηΜέσα σε ένα μεγάλο μπολ βάζουμε αλεύρι και λάδι. Ζυμώνουμε με τα χέρια μας το μείγμα μέχρι να γίνει μια τριφτή ζύμη. Αλατίζουμε και ζυμώνουμε πάλι. Διαλύουμε τη μαγιά σε ένα ποτηράκι του κρασιού νερό, τη ρίχνουμε μέσα στο μίγμα με το αλεύρι και ξαναζυμώνουμε. Προσθέτουμε χλιαρό νερό ώστε να φτιάξουμε μια μαλακή ζύμη, τη σκεπάζουμε και την αφήνουμε να φουσκώσει, τουλάχιστον για μια ώρα. Από την ζύμη φτιάχνουμε μπαλάκια που τα ανοίγουμε σε κορδόνια και τα διπλώνουμε να πάρουν σχήματα σαλιγκαριού. Βάζουμε ελαιόλαδο σε μια κατσαρόλα και μόλις ζεσταθεί καλά τηγανίζουμε τα λαλάγγια μέχρι να γίνουν χρυσά από όλες τις πλευρές. Τα λαλάγγια τρώγονται σκέτα, αλλά συνοδεύονται και με μια πικάντικη φέτα ή με γραβιέρα και μέλι. Πλατσέδα (Νησιά Βόρειου Αιγαίου)Η πλατσέδα φτιάχνεται συνήθως την παραμονή της Πρωτοχρονιάς, αλλά και σε άλλες επίσημες περιστάσεις. Υλικά1 φλιτζάνι τσαγιού ελαιόλαδο 2 φλιτζάνια τσαγιού νερό 1 ½ κιλό αλεύρι 1 κουταλάκι γλυκού μπέικιν πάουντερ ή σόδα 1 κιλό ψιλοκομμένη καρυδόψιχα κανέλλα Για το σιρόπι2 κιλά ζάχαρη 1 λίτρο νερό 3 φακελάκια βανίλια ΕκτέλεσηΕτοιμάζουμε τη ζύμη αναμειγνύοντας το λάδι, το νερό, το αλεύρι και το μπέικιν πάουντερ. Στη συνέχεια κόβουμε τη ζύμη σε μικρά κομμάτια (σε μέγεθος μανταρινιού) και τα ανοίγουμε σε λεπτό φύλλο. Ραντίζουμε κάθε φύλλο με λάδι, βάζουμε δύο κουταλιές καρυδόψιχα, το τυλίγουμε και στρίβοντάς το φτιάχνουμε μακριές, λεπτές λουρίδες. Τοποθετούμε κάθε λουρίδα σε στρογγυλό ταψί, ξεκινώντας από το κέντρο σε σχήμα σαλιγκαριού. Όταν το ταψί γεμίσει, περιχύνουμε την πλατσέδα με λίγο ζεματιστό λάδι και ψήνουμε στους 150 βαθμούς μέχρι να ροδίσει το φύλλο. Για το σιρόπι, βράζουμε σε μια κατσαρόλα το νερό με τη ζάχαρη και τη βανίλια, φροντίζοντας να λιώσει καλά η ζάχαρη. Περιχύνουμε την έτοιμη πλατσέδα, πασπαλίζουμε με κανέλα.  ",https://www.tanea.gr/2019/12/23/recipes/pente-paradosiakes-xristougenniatikes-syntages/
Recipes,tanea.gr,"Γιαννιώτικη κοτόπιτα, κασερόπιτα πολίτικη και εύκολη τυρόπιτα",17 Δεκεμβρίου 2019 | 13:02,tanea.gr,"Οι πίτες έχουν θέση στο γιορτινό τραπέζι σε αρκετές περιοχές της χώρας τις ημέρες που έρχονται, όπως για παράδειγμα η κοτόπιτα, που είναι συνήθως η πρώτη πίτα της χρονιάς στα Ιωάννινα, που θα φέρει τύχη και χαρά στο σπίτι, αλλά και στον τυχερό που θα βρει το φλουρί. Ακολουθούν μία δεύτερη συνταγή για κασερόπιτα πολίτικη και  μια τρίτη για εύκολη τυρόπιτα. Γιαννιώτικη κοτόπιτα  Υλικά1 κοτόπουλο μέτριο 1 φύλλο δάφνης 5 μέτρια κρεμμύδια 1 συσκευασία έτοιμο φύλλο χωριάτικο (περίπου 500 γρ. ή 6 φύλλα φτιαγμένα στο χέρι) 200 γραμμάρια ρύζι καρολίνα 2 κουταλιές σούπας ζάχαρη 4 αβγά 300 γρ. φέτα 150 γρ. λιωμένο βούτυρο αλάτι και πιπέρι ΕκτέλεσηΓια να φτάξουμε τη γέμιση, βάζουμε το κοτόπουλο σε κατσαρόλα, με τη δάφνη και 2 από τα κρεμμύδια ολόκληρα, το καλύπτουμε με νερό και το βράζουμε. Όταν είναι έτοιμο, το βγάζουμε προσεκτικά, ενώ δεν πετάμε το ζωμό. Το αφήνουμε λίγο να κρυώσει και το ξεψαχνίζουμε με τα δάχτυλα σε μικρά κομμάτια. Λιώνουμε τα βρασμένα κρεμμύδια και τα ανακατεύουμε με το κοτόπουλο. Στραγγίζουμε το ζωμό, κρατάμε περίπου 200 ml στο πλάι και τον υπόλοιπο τον βάζουμε σε μέτρια κατσαρόλα. Βάζουμε το ρύζι μαζί με τη ζάχαρη στο ζωμό να βράσει. Όταν λαπαδιάσει, αποσύρουμε από τη φωτιά, χτυπάμε τα αβγά και τα ρίχνουμε στο ρύζι. Τα 3 κρεμμύδια που μας έμειναν, τα σοτάρουμε σε 2 κουταλιές της σούπας από το λιωμένο βούτυρο, να μαλακώσουν αλλά χωρίς να πάρουν χρώμα. Ρίχνουμε λίγο-λίγο από το ζωμό που αφήσαμε στην άκρη (200 ml) στα κρεμμύδια, για να σιγοβράσουν και να μελώσουν για περίπου 10 λεπτά. Προσθέτουμε τα μείγματα του ρυζιού και των μελωμένων κρεμμυδιών στο κοτόπουλο, αλατοπιπερώνουμε και ανακατεύουμε καλά. Λιώνουμε το υπόλοιπο λιωμένο βούτυρο σε κατσαρολάκι. Σε βουτυρωμένο ταψί, στρώνουμε δύο φύλλα ζύμης βουτυρώνοντάς τα με το λιωμένο λιωμένο βούτυρο. Από πάνω στρώνουμε ένα ακόμη φύλλο και πάνω του στρώνουμε τη γέμιση κοτόπουλο-ρύζι-κρεμμύδια. Πάνω από τη γέμιση προσθέτουμε τη φέτα τριμμένη και σκεπάζουμε με τρία ακόμα φύλλα, βουτυρώνοντάς τα κάθε φορά. Ραντίζουμε με λίγο νερό και την ψήνουμε σε προθερμασμένο φούρνο στους 190 ο C, για περίπου 1 ώρα μέχρι να ροδίσει. Κασερόπιτα με φύλλο κρούσταςΥλικά 4 αβγά 700 ml γάλα πλήρες φρεσκοτριμμένο πιπέρι ελαιόλαδο για το ταψί και τα φύλλα 1 συσκευασία φύλλο κρούστας πολίτικο 800 γραμμάρια κασέρι τριμμένο ΕκτέλεσηΣε μπολ χτυπάμε τα αβγά, το γάλα και φρεσκοτριμμένο πιπέρι, μέχρι να ομογενοποιηθούν και αφήνουμε στην άκρη. Λαδώνουμε καλά ένα ορθογώνιο ταψί. Στρώνουμε 6 φύλλα κρούστας πολίτικο, λαδώνοντας το καθένα. Πασπαλίζουμε με τη μισή ποσότητα κασέρι όλη την επιφάνεια του φύλλου. Στρώνουμε άλλα 3 φύλλα πάνω από το κασέρι, λαδώνοντας το καθένα. Πασπαλίζουμε με το υπόλοιπο κασέρι. Στρώνουμε τα 3 τελευταία φύλλα, λαδώνοντας το καθένα. Κόβουμε τα φύλλα που περισσεύουν και διπλώνουμε το γείσο της πίτας. Χαράζουμε την πίτα σε κομμάτια. Περιχύνουμε την πίτα με το μείγμα των αυγών. Περιμένουμε να το απορροφήσει για 5 λεπτά. Ψήνουμε την πίτα σε προθερμασμένο φούρνο, στους 180 o C στον αέρα, για 1 ώρα, μέχρι να ροδίσει. Σερβίρουμε την πίτα ζεστή ή σε θερμοκρασία δωματίου. Πανεύκολη τυρόπιταΥλικά1 συσκευασία (450 γρ.) φύλλα κρούστας 5 αβγά 1 L φρέσκο γάλα πλήρες 100 ml ελαιόλαδο 400 γραμμάρι φέτα 200 γραμμάρια ανάμεικτο τριμμένο τυρί φρεσκοτριμμένο πιπέρι 1 κουταλάκι γλυκού ξερό δυόσμο ΕκτέλεσηΒγάζουμε τα φύλλα από την συσκευασία τους, ξεχωρίζουμε, τα κόβουμε σε μικρά και μεγάλα κομμάτια με τα χέρια μας και τα απλώνουμε σε ένα ταψί. Τα ψήνουμε σε προθερμασμένο φούρνο στους 180°C στον αέρα για περίπου 20 λεπτά. Κατά την διάρκεια του ψησίματος ανακατεύουμε τα φύλλα μία φορά, για να ψηθούν πιο ομοιόμορφα. Τα αφήνουμε να κρυώσουν όσο ετοιμάζουμε το υγρό μείγμα. Σε μεγάλο μπολ χτυπάμε με σύρμα τα αβγά, το γάλα και το ελαιόλαδο μέχρι να αναμειχθούν καλά. Προσθέτουμε την φέτα, το ανάμεικτο τριμμένο τυρί, το φρεσκοτριμμένο πιπέρι και το δυόσμο και ανακατεύουμε απαλά με σπάτουλα ζαχαροπλαστικής. Προσθέτουμε στο μείγμα τα μισά φύλλα κρούστας και συνεχίζουμε το ανακάτεμα μέχρι να ενωθούν τα υλικά. Απλώνουμε τη μισή ποσότητα από τα σπασμένα φύλλα που μας έμειναν σε λαδωμένο ταψί, καλύπτουμε με το μισό μείγμα του μπολ και συνεχίζουμε με τα υπόλοιπα φύλλα και το υπόλοιπα μείγμα. Πιέζουμε ελαφρώς να απλωθούν ομοιόμορφα τα υλικά. Αφήνουμε να σταθεί για 5 λεπτά σκεπασμένη με καθαρή πετσέτα. Ψήνουμε σε προθερμασμένο φούρνο στους 180°C στον αέρα, για περίπου 1 ώρα, μέχρι να ροδίσει. Αφήνουμε την τυρόπιτα να κρυώσει για τουλάχιστον 30 λεπτά και σερβίρουμε χλιαρή ή σε θερμοκρασία δωματίου.  ",https://www.tanea.gr/2019/12/17/recipes/gianniotiki-kotopita-kaseropita-politiki-kai-eykoli-tyropita/
Recipes,tanea.gr,Γιαπράκια με λάχανο και κιμά,12 Δεκεμβρίου 2019 | 12:58,tanea.gr,"Η πρώτη καταγεγραμμένη αναφορά στον ντολμά βρίσκεται στο δυτικό αέτωμα του Παρθενώνα, όπου βλέπουμε τη θεά Ήρα να τρώει κρυφά ντολμαδάκια από την κατσαρόλα! Ο Κοραής λέγεται ότι μοίραζε ντολμαδάκια στους υπόδουλους μέσα στο οποία είχε κρύψει ρολά χαρτί με μεταφρασμένα αποσπάσματα από έργα κορυφαίων Ευρωπαίων στοχαστών. Πιάτα που περιλαμβάνουν φύλλα περιτυλίγματος όπως τα αμπελόφυλλα, λαχανοντολμάδες ή γύρω από ένα γέμισμα ονομάζονται στα τουρκικά sarma ή yaprak, που παραπέμπουν στο τύλιγμα. Η συνταγή μας είναι από την Κοζάνη για γιαπράκια με λάχανο σε άλμη και κιμά. Υλικά  1 κουβαδάκι λάχανο σε άλμη 1 κιλό κιμά μισό χοιρινό μισό μοσχαρίσιο 2 ποτήρια του νερού ρύζι Καρολίνα 1,5 ποτήρι του νερού ελαιόλαδο 1 κουταλιά της σούπας λεμόντουζι ή αλλιώς ξινό 1 λεμόνι 1 ποτήρι του νερού σάλτσα ντομάτας αλάτι, πιπέρι, ρίγανη ΕκτέλεσηΣε μια μεγάλη λεκάνη βάζουμε τον κιμά, το ρύζι, την σάλτσα, το μισό λάδι, το ξινό, αλάτι, πιπέρι και ρίγανη και τα ζυμώνουμε καλά. Προσοχή όχι πολύ αλάτι γιατί το λάχανο είναι αλμυρό. Παίρνουμε τα λαχανόφυλα ένα ένα τα κόβουμε με ένα μαχαίρι στα δύο η στα τρία, βάζουμε μια κουταλιά γέμιση και τα τυλίγουμε όπως όλους τους ντολμάδες. Αν δεν μπορέσουμε να βρούμε λάχανο σε άλμη ζεματάμε ένα μεγάλο λάχανο και στην γέμιση προσθέτουμε μπόλικο αλάτι ώστε να γίνει μια αλμυρή και ξινή γέμιση. Σε μια κατσαρόλα καλύπτουμε τον πάτο με τα κοτσάνια από το λάχανο. Αραδιάζουμε τα γιαπράκια με τη σειρά και αφού τα τοποθετήσουμε όλα καλύπτουμε τα γιαπράκια με την άλμη από το λάχανο ή νερό αν δεν βρούμε λάχανο σε άλμη και βάλουμε απλό ζεματισμένο, το υπόλοιπο μισό λάδι, το χυμό λεμονιού, λίγο ακόμα πιπέρι και λίγη ρίγανη. Βράζουμε σε μέτρια προς δυνατή φωτιά μέχρι να βράσει πολύ καλά το ρύζι, περίπου 1 ώρα.  ",https://www.tanea.gr/2019/12/12/recipes/giaprakia-me-laxano-kai-kima/
Recipes,tanea.gr,Τέσσερις λαχανόσουπες για αποτοξίνωση,7 Ιανουαρίου 2020 | 13:25,tanea.gr,"Ποιος δεν χρειάζεται μετά τις γιορτές αποτοξίνωση; Ιδανικός τρόπος για να επιστρέψει κάποιος μέσα στο χειμώνα στη σωστή και ισορροπημένη διατροφή είναι οι σούπες. Ακολουθούν τέσσερις απολαυστικές χορτόσουπες ή λαχανόσουπες αν προτιμάτε, που θα σας ζεστάνουν, θα σας χορτάσουν και θα σας βοηθήσουν να αποβάλετε τις τοξίνες του οργανισμού μετά την υπερκατανάλωση κρέατος και γλυκών. Η χορτόσουπα του Ιπποκράτη  Υλικά1 μέτρια σελινόριζα ή 3-4 κλωνάρια σέλινου 1 μέτρια ρίζα μαϊντανού, αν υπάρχει σκόρδο, όσο επιθυμείτε 2 μικρά πράσα (αν δεν έχετε, χρησιμοποιείστε δύο μέτρια κρεμμύδια) 600 γραμμάρια ντομάτες ή περισσότερο δύο μέτρια κρεμμύδια μισό κιλό πατάτες λίγο μαϊντανό τζίντζερ φρέσκο (προαιρετικά) ΕκτέλεσηΜέσα σε μια κατσαρόλα βάζουμε νερό και προσθέτουμε όλα τα λαχανικά μας αφού τα ξεπλύνουμε πολύ καλά και τα κόψουμε σε χοντρά κομμάτια. Όταν έρθουν σε βράση χαμηλώνουμε τη φωτιά και σιγοβράζουμε για μέχρι να ψηθούν τα λαχανικά μας. Στη συνέχεια περνάμε από το μπλέντερ τα υλικά μας και φτιάχνουμε τη σούπα πηχτή η πιο αραιή, ανάλογα με την προτίμησή μας. Αφού σερβίρουμε στο πιάτο μας προσθέτουμε λίγο φρέσκο χυμό λεμονιού και αν θέλουμε 1 κουταλάκι του γλυκού παρθένο ελαιόλαδο. Διατηρείται στο ψυγείο για τουλάχιστον δύο ημέρες και καταναλώνεται τουλάχιστον δύο φορές την ημέρα για μία ή δύο ημέρες. Λαχανόσουπα για αποτοξίνωσηΜια ακόμη λαχανόσουπα για να καθαρίσει οργανισμός μας από τοξίνες και να χάσουμε πόντους. Υλικά1/2 κόκκινο κρεμμύδι, σε κύβους σκελίδες σκόρδο λιωμένο 3 κοτσάνια σέλινο, σε κύβους 3 μεσαία καρότα, σε κύβους 1 μικρό κεφάλι μπρόκολο 1 φλιτζάνι ψιλοκομμένες ντομάτες 1 κουταλιά της σούπας φρέσκο τζίντζερ λιωμένο 1 κουταλάκι του γλυκού κουρκούμη σε σκόνη 1/4 κουταλάκι του γλυκού κανέλα 1/8 κουταλάκι του γλυκού πιπέρι καγιέν, αλάτι και μαύρο πιπέρι, 6 φλιτζάνια νερό (ή 4 φλιτζάνια ζωμό λαχανικών + 2 φλιτζάνια νερό) 2 φλιτζάνια καλέ, 1 φλιτζάνι μοβ λάχανο, ψιλοκομμένο χυμό από ένα μικρό λεμόνι ΕκτέλεσηΣε μια μεγάλη κατσαρόλα, προσθέτουμε το νερό και ζεσταίνουμε σε μέτρια φωτιά. Όταν αρχίσει να βράζει ρίχνουμε το κρεμμύδι και το σκόρδο, το σέλινο, τα καρότα, το μπρόκολο, τις ντομάτες και το φρέσκο τζίντζερ. Ανακατεύουμε και μαγειρεύουμε για 3 λεπτά, Προσθέτουμε κατόπιν τον κουρκουμά, την κανέλα και το πιπέρι το καγιέν, το αλάτι και το πιπέρι. Κατεβάζουμε τη θερμότητα και σιγοβράζουμε για 10-15 λεπτά ή έως ότου τα λαχανικά είναι μαλακά. Προσθέτουμε μετά το λάχανο και το χυμό λεμονιού κοντά στα 2-3 τελευταία λεπτά που σιγοβράζουν. Εάν θέλετε οπωσδήποτε λάδι μπορείτε να προσθέσετε 1 κουταλιά της σούπας ή λιγότερο. Η σούπα μας μπορεί να μείνει στο ψυγείο για έως και 3 ημέρες. Σούπα με σπανάκι και πατάτεςΜια πολύ εύκολη σούπα, στην οποία μπορούμε να προσθέσουμε λαχανικά της αρεσκείας μας. Υλικά2 πατάτες χωρίς φλούδα, σε κομμάτια αρκετά φύλλα σπανακιού λίγο κρεμμύδι και σκόρδο λίγο αλατοπίπερο ΕκτέλεσηΒράζουμε τις πατάτες μέχρι να μαλακώσουν εντελώς, και προσθέτουμε το σπανάκι – ή όποιο άλλο πράσινο λαχανικό της αρεσκείας μας έχουμε πρόχειρο – και συνεχίζουμε το βράσιμο, ανακατεύοντας, για 10 λεπτά. Έπειτα, βάζουμε την σούπα στο μπλέντερ μέχρι να αποκτήσει την υφή πουρέ. Σούπα με καρότο, μήλο και gingerΚι όμως το καρότο και το μήλο με το ginger δένουν γευστικά και χρωματικά δημιουργώντας την πιο… φαντασμαγορική πορτοκαλί σούπα που έχετε δει! Υλικά1 μήλο λίγο κρεμμύδι,  σκόρδο και φρέσκο τζίντζερ 4 με 5 κούπες καρότα σε κομματάκια ζωμός λαχανικών ΕκτέλεσηΣε μια μεγάλη κατσαρόλα με λίγο λάδι, τσιγαρίζουμε λίγο κρεμμύδι, σκόρδο και το τζίντζερ, και μετά προσθέτουμε το μήλο και τα καρότα και γυρίζουμε  ελαφρά. Προσθέτουμε 4 κούπες ζωμό λαχανικών, και βράζουμε μέχρι να ψηθούν τα υλικά μας και τοποθετούμε στο μπλέντερ και είμαστε έτοιμοι για σερβίρισμα!  ",https://www.tanea.gr/2020/01/07/recipes/tesseris-laxanosoupes-gia-apotoksinosi/
Recipes,tanea.gr,"Κοτόπουλο στο φούρνο με πατάτες, πορτοκάλι και μουστάρδα",16 Ιανουαρίου 2020 | 12:46,tanea.gr,"Μια παραλλαγή ενός αγαπημένου πιάτου για όλη την οικογένεια, το κοτόπουλο με πατάτες στον φούρνο, που εδώ κάνει ταιριαστή συντροφιά με χυμό και ξύσμα πορτοκαλιού, ζωμό λαχανικών, θυμάρι και γλυκάνισο και φυσικά μουστάρδα. Υλικά  1 ολόκληρο κοτόπουλο (1.400 γραμμάρια ή κομμάτια της αρεσκίας σας ή και γαλοπούλα) 50 γρ. λάδι 1 κιλό μικρές πατάτες κομμένες στα δυο 500 γρ. ζωμό λαχανικών 10 σπόροι κάρδαμο ή 4 αστεράκια γλυκάνισο 200 γρ. χυμός πορτοκάλι το ξύσμα ενός πορτοκαλιού 200 γρ. μουστάρδα λίγο κορν φλάουρ 6 κλωναράκια θυμάρι αλάτι και λίγο πιπέρι τριμμένο ΕκτέλεσηΣε ένα μπολ ανακατεύουμε το χυμό πορτοκαλιού με τη μουστάρδα, το ξύσμα, το αλάτι και το πιπέρι. Τοποθετούμε το κοτόπουλο καθαρό στη γάστρα και ρίχνουμε τις κομμένες πατάτες. Ρίχνουμε επάνω στο κοτόπουλο και στις πατάτες το μείγμα πορτοκαλιού, το θυμάρι, το γλυκάνισο και το χυμό λαχανικών. Ψήνουμε το φαγητό μας σε προθερμασμένο φούρνο για 1 ώρα και 15 λεπτά. Δοκιμάζουμε πρώτα με το πιρούνι αν είναι ψημένο και μαλακό το κρέας μας, μήπως χρειαστεί να παρατείνομε το ψήσιμο. Αν θέλουμε προσθέτουμε 10 -15 λεπτά πριν ολοκληρωθεί το ψήσιμο κομμάτια κολοκύθας και γλυκοπατάτας για περισσότερη γεύση. Όταν το βγάλουμε από το φούρνο αν χρειασθεί, δένουμε τη σάλτσα με το κορν φλάουρ και το σερβίρουμε με πράσινη σαλάτα.  ",https://www.tanea.gr/2020/01/16/recipes/kotopoulo-sto-fourno-me-patates-portokali-kai-moustarda/
Recipes,tanea.gr,Παραδοσιακή χυλωμένη φασολάδα,9 Ιανουαρίου 2020 | 12:49,tanea.gr,"Αν και ταπεινό πιάτο η φασολάδα, όταν είναι μαγειρεμένη  σωστά με βραστερά φασόλια, και σερβίρεται χυλωμένη και καυτή σε βαθιά πιάτα, με τα απαραίτητα συνοδευτικά (φρέσκο ψωμί, ελιές ή και φέτα και για τους πιο μερακλήδες με καπνιστή ρέγκα) είναι από τα πιο χορταστικά και λατρεμένα φαγητά του χειμώνα, που απολαμβάνουν όλοι. Υλικά  ½ κιλού φασόλια 1 κρεμμύδι, ψιλοκομμένο 1 πράσο, σε λεπτές φέτες 1 πιπεριά Φλωρίνης, σε λωρίδες 3 καρότα, σε λεπτές φέτες ½ κουταλιά σούπας πάπρικα 1 ½ κ.σ. πελτέ ντομάτας 500 γρ. τριμμένες ντομάτες 1 αποξηραμένη καυτερή πιπερίτσα 2 φύλλα δάφνης ¼ ματσάκι σέλινο, ψιλοκομμένο ελαιόλαδο αλάτι φρεσκοτριμμένο πιπέρι ΕκτέλεσηΣε ένα μπολ μουλιάζουμε τα φασόλια σε μπόλικο κρύο νερό για τουλάχιστον 8 ώρες. Στραγγίζουμε τα φασόλια, τα ξεπλένουμε καλά και τα βάζουμε σε μια κατσαρόλα, καλύπτοντάς τα με κρύο νερό. Βάζουμε την κατσαρόλα στη φωτιά, αφήνουμε το νερό να βράσει για 5 λεπτά και αλλάζουμε το νερό. Ξαναρίχνουμε τα φασόλια στην κατσαρόλα, καλύπτουμε με ζεστό νερό (περί τα 5 εκατ. πάνω από τα φασόλια) και βάζουμε στην φωτιά. Όταν πάρει βράση, χαμηλώνουμε τη φωτιά και αφήνουμε τα φασόλια να μαγειρευτούν για περίπου 30-35 λεπτά με μισάνοιχτο καπάκι. Στη μέση περίπου του μαγειρέματος ξαφρίζουμε 2-3 φορές την επιφάνεια του νερού, με τρυπητή κουτάλα και αλατίζουμε το νερό. Παράλληλα σε ρηχή κατσαρόλα ζεσταίνουμε 4 κ.σ. ελαιόλαδο και σοτάρουμε το κρεμμύδι, το πράσο και την πιπεριά για 2-3 λεπτά. Προσθέτουμε τα καρότα, λίγο αλάτι και φρεσκοτριμμένο πιπέρι και σοτάρουμε για 3-4 λεπτά ακόμα. Προσθέτουμε την πάπρικα και τον πελτέ, σοτάρουμε για 1-2 λεπτά και ρίχνουμε τις τριμμένες ντομάτες, την πιπερίτσα και τη δάφνη, ανακατεύουμε και χαμηλώνουμε τη φωτιά. Αφήνουμε να μαγειρευτεί για 6-8 λεπτά, αποσύρουμε από την φωτιά και μεταφέρουμε την σάλτσα στην κατσαρόλα με τα φασόλια. Ανακατεύουμε και αφήνουμε την φασολάδα να σιγομαγειρευτεί για επιπλέον 30 λεπτά χωρίς καπάκι, ή μέχρι να χυλώσει η σάλτσα. Λίγο πριν αποσύρουμε από τη φωτιά προσθέτουμε το ψιλοκομμένο σέλινο και ανακατεύουμε. Τέλος, περιχύνουμε την φασολάδα με 3-4 κ.σ. ελαιόλαδο. Σερβίρουμε την φασολάδα ζεστή, πασπαλισμένη με φρεσκοτριμμένο πιπέρι.  ",https://www.tanea.gr/2020/01/09/recipes/paradosiaki-xylomeni-fasolada/
Recipes,tanea.gr,"Θρακιώτικη βασιλόπιτα, γλυκιά και αλμυρή με τυρί ή κρέας",31 Δεκεμβρίου 2019 | 12:54,tanea.gr,"Ιδιαίτερη θέση μεταξύ των πρωτοχρονιάτικων εθίμων των κατοίκων των χωριών της Θράκης, κυρίως στο βόρειο τμήμα του Έβρου έχει η αλμυρή βασιλόπιτα με τυρί ή και χοιρινό κρέας, πολλά μπαχαρικά και βοτάνια, που μεταξύ των φύλλων της έκρυβε, εκτός από το γνωστό σε όλους νόμισμα, διάφορα ξυλαράκια το καθένα με τον δικό του συμβολισμό (η κρανιά για την υγεία, το σουσάμι για την πληθώρα των αγαθών και της παραγωγής κ.α.) ενώ μέσω των συμβόλων γίνονταν και οι αναθέσεις των εργασιών του νέου έτους, π.χ. αυτός που τύχαινε το άχυρο θα φρόντιζε το στάβλο κ.ο.κ. Η γλυκιά βασιλόπιτα καταναλώνεται παραδοσιακά μετά την αλλαγή του χρόνου ή και την πρώτη ημέρα, ενώ η αλμυρή στο γιορτινό τραπέζι που στρώνεται το βράδυ πριν την έλευση του νέου έτους Γλυκιά βασιλόπιτα  Υλικά½ κιλό φύλλο κρούστας ½ κιλό σουσάμι και λίγο ακόμη σουσάμι ωμό (για πασπάλισμα) 1½ φλιτζάνι σησαμέλαιο 1 κουταλιά σούπας κανέλλα ½ κουταλάκι γλυκού γαρίφαλο τριμμένο 1/4 φλιτζανιού φρυγανιά τριμμένη 2 φλιτζάνια ζάχαρη 1 φλιτζάνι μέλι 2 φλιτζάνια νερό 2 κ. σ. μπράντι 1 κ. σ. χυμό λεμονιού ΕκτέλεσηΚαβουρδίζουμε το σουσάμι σε αντικολλητικό τηγάνι, σε μέτρια φωτιά, ανακατεύοντας συνεχώς μέχρι να ξανθύνει. Ανακατεύουμε το καβουρδισμένο σουσάμι με τα μυρωδικά και την τριμμένη φρυγανιά. Προθερμαίνουμε το φούρνο στους 175 βαθμούς C. Αλείφουμε με λάδι τη βάση και τα πλαϊνά τοιχώματα μιας φόρμας διαμέτρου 30 εκ. με αποσπώμενο πάτο. Απλώνουμε δύο φύλλα κρούστας στο ταψί, λαδώνοντας τα ένα-ένα με πινέλο. Πασπαλίζουμε με το μίγμα σουσαμιού. Βάζουμε από πάνω ένα ακόμη φύλλο, λαδώνουμε και πασπαλίζουμε με το μίγμα σουσαμιού. Τοποθετούμε το νόμισμα και συνεχίζουμε τη διαδικασία μέχρι να τελειώσουν τα υλικά. Διπλώνουμε προς τα μέσα μερικά από τα φύλλα που περισσεύουν. Πάνω πάνω απλώνουμε τα τρία τελευταία φύλλα, λαδωμένα. Κόβουμε αυτά που περισσεύουν γύρω γύρω. Χαράζουμε την πίτα σε κομμάτια και τη ραντίζουμε με λίγο νερό. Βάζουμε σε τηγάνι το υπόλοιπο σουσαμέλαιο, το αφήνουμε να κάψει και το ρίχνουμε κουταλιά κουταλιά πάνω στην επιφάνεια του γλυκού. Το φύλλο πρέπει να δείχνει ότι ζεματίζεται. Πασπαλίζουμε με το ωμό σουσάμι. Ψήνουμε την πίτα στο φούρνο για 15 λεπτά και στη συνέχεια χαμηλώνουμε τη θερμοκρασία στους 130 βαθμούς C και συνεχίζουμε το ψήσιμο για 30 λεπτά ακόμη ή μέχρι να ροδίσει καλά. Αυτό γίνεται για να ψηθούν καλά και τα εσωτερικά φύλλα. Στο μεταξύ ετοιμάζουμε το σιρόπι: Σε δυνατή φωτιά βράζουμε το νερό με τη ζάχαρη για 5 λεπτά, προσθέτουμε το μέλι και το λεμόνι και συνεχίζουμε για 2 λεπτά ακόμη, μέχρι να διαλυθεί το μέλι. Ρίχνουμε τέλος το μπράντι. Διατηρούμε το σιρόπι ζεστό (όχι καυτό). Όταν ψηθεί η πίτα, τη σιροπιάζουμε ζεστή, με το ζεστό σιρόπι. Την αφήνουμε να το απορροφήσει και να κρυώσει. Δεν τη σκεπάζουμε για να μην «πανιάσει» το φύλλο. Βγάζουμε το στεφάνι της φόρμας και μεταφέρουμε το γλυκό σε πιατέλα. Αλμυρή βασιλόπιτα κρεατόπιταΠαραδοσιακή αλμυρή βασιλόπιτα κρεατόπιτα με πράσα από την Ξάνθη, φυσικά φλουρί, αλλά και ξηρούς καρπούς και αποξηραμένα φρούτα για να αρχίσιε η χρονιά με αφθονία, καλή τύχη και τραγανή νοστιμιά! Υλικά 1 πακέτο φύλλο κρούστας 6 μέτρια πράσα 1 ξερό κρεμμύδι 500 γραμμάρια χοιρινό κιμά 3/4 φλιτζανιού ελαιόλαδο 3 κ.σ. σουσάμι 1/2 φλ. αμυγδαλόψιχα χοντροκομμένη αλάτι πιπέρι 2 πρέζες κύμινο 2 πρέζες κανέλα 2 πρέζες μοσχοκάρυδοΕκτέλεσηΓια την παραδοσιακή αλμυρή βασιλόπιτα κρεατόπιτα από την Ξάνθη, καθαρίζουμε πρώτα τα πράσα. Τα κόβουμε σε χοντρές φέτες. Τα ζεματάμε σε αλατισμένο νερό για 5′ και τα στραγγίζουμε καλά. Ζεσταίνουμε 2 κ.σ. από το ελαιόλαδο και ροδίζουμε τον κιμά να ψηθεί καλά. Προσθέτουμε το κρεμμύδι και το αφήνουμε να μαραθεί. Τέλος, προσθέτουμε τα ζεματισμένα πράσα. Αφήνουμε τη γέμιση να πιει όλα τα υγρά της. Πασπαλίζουμε με τα μπαχαρικά και προσθέτουμε το σουσάμι και το αμύγδαλο. Την αφήνουμε στην άκρη να κρυώσει καλά. Σε μεγάλο ρηχό λαδωμένο ταψί για πίτα, στρώνουμε ακτινωτά 4 φύλλα κρούστας λαδωμένα. Κάνουμε λεπτή στρώση με το 1/3 της γέμισης, σκορπίζοντάς τη σε κομματάκια, σε όλη την επιφάνεια του φύλλου. Από πάνω, απλώνουμε δυο λαδωμένα φύλλα και προσθέτουμε το 1/3 της γέμισης. Σε κάποια από τις στρώσεις βάζουμε το φλουρί. Επαναλαμβάνουμε με δυο λαδωμένα φύλλα και την υπόλοιπη γέμιση. Καλύπτουμε την πίτα με τα υπόλοιπα φύλλα, αφού τα λαδώσουμε ενδιάμεσα. Γυρίζουμε τις άκρες προς τα μέσα, χαράζουμε σε κομμάτια και ραντίζουμε με το υπόλοιπο ελαιόλαδο, καθώς και με λίγες σταγόνες νερό. Ψήνουμε την αλμυρή βασιλόπιτα κρεατόπιτα για 1 ώρα στους 180 βαθμούς C, μέχρι να ροδίσει καλά. Αλμυρή βασιλόπιτα τυρόπιταΑλμυρή βασιλόπιτα με τυριά, που έχει θέση στο γιορτινό τραπέζι. Υλικά 9-10 φύλλα κρούστας 1½ φλιτζανιού τσαγιού βούτυρο 300 γραμμάρια τυρί φέτα 300 γρ. ανθότυρο 6 μεγάλα αβγά 80 γρ. σιμιγδάλι (ψιλό) αλάτι και πιπέρι λευκό 1 κρόκος αυγού ανακατεμένος με λίγο νερό ΕκτέλεσηΠροθερμαίνουμε τον φούρνο στους 170˚C και αλείφουμε με λίγο βούτυρο ένα στρογγυλό ταψί διαμέτρου 28 εκατοστών. Σπάμε τα αυγά και τα χτυπάμε με σύρμα. Θρυμματίζουμε τα τυριά και τα ρίχνουμε στο μπολ με τα αυγά. Προσθέτουμε το σιμιγδάλι, αλατοπιπερώνουμε και ανακατεύουμε. Στρώνουμε στο ταψί 5-6 φύλλα αλειμμένα ένα-ένα με βούτυρο. Αδειάζουμε τη γέμιση στο ταψί και την απλώνουμε με ένα κουτάλι να είναι ομοιόμορφη. Βάζουμε το φλουρί, τυλιγμένο σε λίγο αλουμινόχαρτο. Σκεπάζουμε τη γέμιση με τα υπόλοιπα φύλλα αλειμμένα επίσης, ένα-ένα μεβούτυρο. Τέλος αλείφουμε την επιφάνεια της πίτας με τον κρόκο και την χαράζουμε σε κομμάτια. Την ψήνουμε στους 180⁰C για 55-60 λεπτά, μέχρι να  ροδίσει καλά. Καλή σας όρεξη και Καλή Πρωτοχρονιά!  ",https://www.tanea.gr/2019/12/31/recipes/thrakiotiki-vasilopita-glykia-kai-almyri-me-tyri-i-kreas/
Recipes,tanea.gr,Ψαρόσουπα Αγιορείτικη,13 Δεκεμβρίου 2019 | 12:45,tanea.gr,"Μια μοναστηριακή συνταγή για ψαρόσουπα με ότι ψάρια διαθέτουμε που γίνονται βραστά, λαχανικά και ρύζι, που θα μας χορτάσει στη νηστεία κι όχι μόνο, και θα απολαύσουν άπαντες. Υλικά  1 κιλό ψάρια διάφορα για βράσιμο 2 κρεμμύδια 1 μάτσο σέλινο 4 καρότα 2 πράσινες πιπεριές 1 μάτσο άνηθο, ψιλοκομμένο 4 πατάτες μέτριες ¼ φλιτζάνι λάδι αλάτι και πιπέρι ½ φλιτζάνι ρύζι Εκτέλεση Καθαρίζουμε και πλένουμε τα ψάρια. Καθαρίζουμε τα λαχανικά. Βράζουμε σε 1,5 λίτρο νερό τα ψάρια μαζί με τα λαχανικά ολόκληρα, εκτός από τον άνηθο. Όταν βράσουν όλα καλά, βγάζουμε τα λαχανικά και τα περνάμε από το μπλέντερ, εκτός μόνο από τις πιπεριές που τις αφαιρούμε. Σουρώνουμε τα ψάρια και τον ζωμό που προκύπτει τον βάζουμε σε μια κατσαρόλα. Ρίχνουμε μέσα επίσης το λάδι, τον άνηθο, αλάτι και τα πολτοποιημένα λαχανικά. Όταν πάρουν βράση όλα μαζί, ρίχνουμε το ρύζι και ανακατεύοντας το σιγοψήνουμε για 10 λεπτά. Κατεβάζουμε την κατσαρόλα από τη φωτιά, ρίχνουμε λεμόνι και πιπέρι και σερβίρουμε.  ",https://www.tanea.gr/2019/12/13/recipes/psarosoupa-agioreitiki/
Recipes,tanea.gr,Χοιρινό με σέλινο αβγολέμονο,16 Δεκεμβρίου 2019 | 12:42,tanea.gr,"Αγαπημένο χειμωνιάτικο φαγητό, αλλά και πιάτο που καταναλώνεται στις γιορτές, το χοιρινό με σέλινο, πράσο και αβγολέμονο, είναι πεντανόστιμο και το απολαμβάνουν άπαντες. Υλικά1 κιλό χοιρινό λαιμό χωρίς κόκαλο 5-6 κουταλιές σούπας ελαιόλαδο 50 γραμμάρια αλεύρι 500 γρ. πράσα 1 κρεμμύδι 1 σκ. σκόρδο 100 γρ. κρασί λευκό 1 κύβο κότας 1 ½ λίτρο νερό αλάτι πιπέρι ½ κιλό σέλινο 3-4 φρέσκα κρεμμύδια ½ ματσάκι άνηθο Για το αβγολέμονοξύσμα και χυμό από 2 λεμόνια 2 αβγά αλάτι και πιπέρι ΕκτέλεσηΤοποθετούμε ένα τηγάνι σε δυνατή φωτιά. Κόβουμε το κρέας σε μικρά κομμάτια και τα βάζουμε σε ένα μπολ. Προσθέτουμε αλάτι, αλεύρι και ανακατεύουμε μέχρι να καλυφθούν όλα τα κομμάτια από το χοιρινό με το αλεύρι. Μεταφέρουμε στο καυτό τηγάνι και σοτάρουμε 5-6 λεπτά μέχρι να πάρει χρώμα από όλες τις πλευρές. Αφαιρούμε και αφήνουμε στην άκρη. Τοποθετούμε μια μεγάλη κατσαρόλα σε δυνατή φωτιά και βάζουμε 1-2 κ.σ. ελαιόλαδο. Κόβουμε τα πράσα σε ροδέλες, το κρεμμύδι και το σκόρδο σε λεπτές φέτες και τα βάζουμε στην κατσαρόλα. Ανακατεύουμε και αφήνουμε 3-4 λεπτά να μαλακώσουν. Βάζουμε το κρέας, σβήνουμε με το κρασί και μόλις εξατμιστεί προσθέτουμε τον κύβο, το νερό, αλάτι και πιπέρι. Καλύπτουμε με το καπάκι, χαμηλώνουμε σε μέτρια φωτιά και σιγοβράζουμε για 1 ώρα. Χωρίζουμε τα φύλλα με τα κοτσάνια από το σέλινο. Κρατάμε τα κοτσάνια για να φτιάξουμε ζωμό. Προσθέτουμε στην κατσαρόλα τα φύλλα από το σέλινο σε κομμάτια, τα φρέσκα κρεμμύδια ψιλοκομμένα, τον άνηθο ψιλοκομμένο χωρίς τα κοτσάνια και ανακατεύουμε. Καλύπτουμε με το καπάκι και σιγοβράζουμε για επιπλέον 20 λεπτά. Για το αβγολέμονο: Σε ένα μπολ βάζουμε το ξύσμα και τον χυμό από τα λεμόνια, τα αυγά, αλάτι, πιπέρι και ανακατεύουμε καλά με ένα σύρμα. Προσθέτουμε σιγά σιγά στο μπολ 3 κουτάλες από το ζουμί της κατσαρόλας και ανακατεύουμε συνέχεια. Μεταφέρουμε το αυγολέμονο στην κατσαρόλα με το χοιρινό και ανακατεύουμε ανακινώντας την κατσαρόλα. Μόλις αρχίσει να σιγοβράζει αφαιρούμε από τη φωτιά. Σερβίρουμε με φέτες από λεμόνι, πιπέρι, ελαιόλαδο και φρέσκο ψωμί.  ",https://www.tanea.gr/2019/12/16/recipes/xoirino-me-selino-avgolemono/
Recipes,tanea.gr,"Πικάντικη μακαρονάδα με αντζούγιες, πιπεριές και μάραθο",14 Ιανουαρίου 2020 | 13:11,tanea.gr,"Μια ασυνήθιστη μακαρονάδα με ρίζες από τη Σικελία, που συνδυάζεται υπέροχα με αντζούγιες, άγριο μάραθο, καυτερές πιπεριές, κουκουνάρι και σταφίδα. Θα σας εκπλήξει η γεύση. Υλικά  1/3 φλιτζανιού ξανθή σταφίδα 1 πρέζα κλωστές σαφράν ½ κιλό μακαρόνια (κατά προτίμηση με τρύπα) ¼ φλιτζ. ελαιόλαδο 3 - 5 σκελίδες σκόρδο ψιλοκομμένες 4 - 5 κλωνάρια άγριο μάραθο και 2/3 φλιτζ. ψιλοκομμένες κορφές από άγριο μάραθο 6 - 8 φιλέτα αντζούγιες ή παστές σαρδέλες, καθαρισμένες από το αλάτι 2 - 4 πιπεριές, καυτερές κόκκινες ξερές, ψιλοκομμένες με ψαλίδι ή 2 - 4 κουτ. γλυκού χαλέπικο πιπέρι ή μπούκοβο, όσο θέλετε 4 - 5 κουτ. σούπας έξτρα παρθένο ελαιόλαδο με κόκκινο πιπέρι ή μπούκοβο ¼ φλιτζ. κουκουνάρι καβουρδισμένο πιπέρι μαύρο φρεσκοτριμμένο και αλάτι (προαιρετικά) ΕκτέλεσηΣε γαβάθα μουσκεύουμε τη σταφίδα σε 1 φλιτζάνι ζεστό νερό. Σε άλλη γαβάθα μουσκεύουμε το σαφράν σε 3 κουταλιές σούπας βραστό νερό. Βάλτε μεγάλη κατσαρόλα με νερό να πάρει βράση και προσθέτουμε τα κλωνάρια μάραθο να βράσουν μαζί με τα μακαρόνια, με βάση τις οδηγίες της συκευασίας. Παράλληλα, σε μεγάλο βαθύ τηγάνι και μέτρια φωτιά, βάζουμε το ελαιόλαδο να κάψει και προσθέτουμε το σκόρδο με το ψιλοκομμένο μάραθο, τις αντζούγιες ή τις σαρδέλες και τις καυτερές πιπεριές, το πιπέρι ή το μπούκοβο. Σοτάρουμε ανακατεύοντας 4 - 5 λεπτά και λιώνοντας με ξύλινο κουτάλι τα ψαράκια, μέχρι το μάραθο να μαλακώσει. Στραγγίζουμε τη σταφίδα και την προσθέτουμε στο τηγάνι, μαζί με το σαφράν και το ζουμί του. Ανακατεύουμε για 1 λεπτό και βγάζουμε από τη φωτιά. Στραγγίζουμε τα ζυμαρικά, πετάμε τα κλωνάρια μάραθο και φυλάμε λίγο από το νερό τους. Αδειάζουμε τα μακαρόνια στο τηγάνι με τις σαρδέλες, περιχύνουμε με λίγο ελαιόλαδο, πασπαλίζουμε με κουκουνάρι και ανακατεύουμε καλά. Αν είναι πολύ στεγνά, βάζουμε λίγο από το νερό των ζυμαρικών. Δοκιμάζουμε, διορθώνουμε τη γεύση - αντζούγιες και σαρδέλες είναι αλμυρές και ίσως δεν χρειάζεται αλάτι - και σερβίρουμε. Αντί για άγριο μάραθο, μπορούμε να χρησιμοποιήσουμε μαραθόριζες (φινόκιο), κόβοντας τη μία σε φέτες και βράζοντάς την με τα μακαρόνια και την τρίβοντας και σοτάροντας την άλλη  με το σκόρδο, μαζί με μία κουταλιά γλυκού μαραθόσπορο τριμμένο.  ",https://www.tanea.gr/2020/01/14/recipes/pikantiki-makaronada-me-antzougies-piperies-kai-maratho/
Recipes,tanea.gr,Εύκολη μακαρονόπιτα με φύλλο κρούστας και τυριά,17 Ιανουαρίου 2020 | 12:49,tanea.gr,"Μακαρονόπιτα με φύλλο κρούστας, που φτιάχνεται εύκολα, αποτελεί μια ξεχωριστή γευστική πρόταση για τους λάτρεις των ζυμαρικών κι όχι μόνο, κι έχει θέση στο καθημερινό αλλά και το πιο γιορτινό τραπέζι. Υλικά  1/2 ζυμαρικά κοντά με τρύπα 200 γραμμέρι κασέρι τριμμένο 300 γρ. φέτα σε κομμάτια 100 γρ. λιαστές ντομάτες 100 γρ. ελιές χωρίς κουκούτσι 200 γρ. απάκι ή ζαμπόν ή γαλοπούλα 1 πακέτο φύλλο κρούστας αλμυρό 500 γρ. κρέμα γάλακτος 35% λιπαρά 1 κουταλιά σούπας θυμάρι ψιλοκομμένο βούτυρο και λίγο αλεύρι για αλεύρωμα του ταψιού ελαιόλαδο για το άλλειμα των φύλλων ΕκτέλεσηΒράζουμε τα ζυμαρικά σύμφωνα με τις οδηγίες της συσκευασίας τους μείον ένα λεπτό, τα στραγγίζουμε και τα αφήνουμε στο πλάι. Βουτυρο-αλευρώνουμε ένα πυρέξ ή ένα ταψάκι 35 x 45 εκατοστά και στρώνουμε τα μισά από τα φύλλα αλείφοντας καλά με ελαιόλαδο ανάμεσα από κάθε φύλλο. Ανακατεύουμε όλα τα υπόλοιπα υλικά μας, με τα ζυμαρικά σε ένα μεγάλο μπολ και τα αδειάζουμε μέσα στο ταψάκι. Μπορούμε να χρησιμοποιήσουμε τυριά της αρεσκείας μας ή να προσθαφαιρέσουμε κάποια από τα υπόλοιπα υλικά. Σκεπάζουμε και με τα υπόλοιπα φύλλα αφού έχουμε αλείψει καλά με ελαιόλαδο ένα ένα τα φύλλα και διπλώνουμε όμορφα τα φύλλα που έχουν περισσέψει έξω από το ταψάκι. Χαράζουμε ελαφρά με ένα μαχαίρι και ραντίζουμε με λίγο νερό. Ψήνουμε στον αέρα στους 200 βαθμούς C μέχρι να ροδοκοκκινίσουν τα φύλλα μας περίπου 40 λεπτά. Αφήνουμε λίγο να κρυώσει το σουφλέ μας, κόβουμε σε κομμάτια και σερβίρουμε.  ",https://www.tanea.gr/2020/01/17/recipes/eykoli-makaronopita-me-fyllo-kroustas-kai-tyria/
Recipes,tanea.gr,"Σούπα χειμωνιάτικη με μοσχάρι, πατάτες και λαχανικά",21 Ιανουαρίου 2020 | 12:44,tanea.gr,"Από τα φαγητά που μας ζεσταίνουν τις κρύες ημέρες του χειμώνα είναι οι σούπες. Η συνταγή είναι για σούπα με μοσχάρι, πατάτες και λαχανικά, που θα απολαύσουν άπαντες. μένο πιάτο1 κιλό μοσχαράκι ελιά 3 φύλλα δάφνης 6 κόκκοι μαύρο πιπέρι 200 ml έξτρα παρθένο ελαιόλαδο 6 καρότα 2 ξερά κρεμμύδια 1 ματσάκι σέλινο 4 πατάτες αλάτι, πιπέρι Σε μια κατσαρόλα βάζουμε το κρέας, την δάφνη και τους κόκκους πιπεριού και το σκεπάζουμε με νερό. Τα αφήνουμε να βράσουν μέχρι να μαλακώσει το κρέας όχι όμως τελείως, ξαφρίζοντάς το. Στη συνέχεια βγάζουμε το κρέας από την κατσαρόλα, το κόβουμε σε λωρίδες και κρατάμε τον ζωμό στην άκρη. Σε μια άλλη κατσαρόλα σοτάρουμε όλα τα ψιλοκομμένα λαχανικά στο ελαιόλαδο. Προσθέτουμε το κρέας και μετά από λίγο το περιχύνουμε με τον ζωμό του. Συμπληρώνουμε λίγο νερό αν χρειαστεί και τα αφήνουμε να βράσουν σε μέτρια φωτιά για 1 ώρα. Σερβίρουμε την σούπα με λεμόνι και πιπέρι.",https://www.tanea.gr/2020/01/21/recipes/soupa-xeimoniatiki-me-mosxari-patates-kai-laxanika/
Recipes,tanea.gr,Κοτόσουπα με άγρια μανιτάρια και τρούφα,4 Ιανουαρίου 2020 | 16:30,tanea.gr,"Προετοιμασία 10’, Μαγείρεμα 1 1/2 ώραΥλικά (για 4-6 άτομα)  1/2 κοτόπουλο 750-800 γρ. νερό 1 κρεμμύδι 1 φύλλο δάφνης 30 γρ. αποξηραμένα άγρια μανιτάρια (βωλίτες – του Καίσαρα – μορχέλες) 1 φλ. του καφέ ρύζι νυχάκι 100 γρ. ελαιόλαδο 1 λεμόνι, τον χυμό 2 σκελίδες σκόρδο, ψιλοκομμένες 15 κλωναράκια μαϊντανό, τα φύλλα ψιλοκομμένα 12 σταγόνες λάδι τρούφας Αλάτι, φρεσκοτριμμένο μαύρο πιπέρι ΔιαδικασίαΚόβουμε το κοτόπουλο σε μερίδες και το πλένουμε καλά με κρύο νερό. Κατόπιν, το βάζουμε σε μια κατσαρόλα με νερό, ίσα να το σκεπάσει, αλατίζουμε, προσθέτουμε τη δάφνη και το κρεμμύδι ψιλοκομμένο. Βάζουμε την κατσαρόλα στη φωτιά και βράζουμε σε χαμηλή φωτιά μέχρι να μαλακώσει το κρέας και να ξεχωρίζει από τα κόκαλα. Στραγγίζουμε και κρατάμε τον ζωμό. Τον ξαναβάζουμε στην κατσαρόλα. Ξεχωρίζουμε τη σάρκα του κοτόπουλου από τα κόκαλα και την πέτσα. Βάζουμε τα μανιτάρια σε λίγο ζεστό νερό, ίσα-ίσα να βραχούν – δεν θέλουμε να χάσουμε τα αρώματά τους. Τα ψιλοκόβουμε και τα ρίχνουμε μέσα στον ζωμό από το κοτόπουλο μαζί με το ρύζι, το σκόρδο και τον μαϊντανό. Τα βράζουμε για περίπου 40 λεπτά και προσθέτουμε τη σάρκα του κοτόπουλου ψιλοκομμένη. Βάζουμε και το ελαιόλαδο μαζί με τον χυμό λεμονιού, βράζουμε για λίγο (περίπου 10 λεπτά) και σερβίρουμε 2-3 σταγόνες λάδι τρούφας.  ",https://www.tanea.gr/2020/01/04/recipes/kotosoupa-me-agria-manitaria-kai-troufa/
Recipes,tanea.gr,Φακόρυζο ή Μουκέντρα,22 Ιανουαρίου 2020 | 12:57,tanea.gr,"Ένα υψηλής διατροφικής αξίας πιάτο, το οποίο συνδυάζει την πρωτεΐνη με τα απαραίτητα για τον οργανισμό αμινοξέα, που μαγειρεύεται στην Κύπρο, αλλά και σε παραλλαγές στην Αίγυπτο, στον Λίβανο και άλλες χώρες της Μέσης Ανατολής, το φακόρυζο ή Mujadara, γίνεται πεντανόστιμο καθώς συνδυάζει σπυρωτό και γευστικό μπασμάτι με τραγανές φακές, καραμελωμένα κρεμμύδια ή φρέσκο κρεμμυδάκι, αρωματικά και μπαχαρικά. Υλικά  Για τις φακές1 φλιτζάνι φακές ψιλές 1 κρεμμύδι ψιλοκομμένο 1 δαφνόφυλλο Για το ρύζι1 φλ. ρύζι μπασμάτι 1/3 φλ. ελαιόλαδο 1 κύβο λαχανικών (προαιρετικά) αλάτι και πιπέρι Για τα καραμελωμένα κρεμμύδιαλίγο ελαιόλαδο για το τηγάνι 1 κρεμμύδι κομμένο φέτες 1/4 κουταλάκι γλυκού κύμινο 1/8 κ. γλ. μπαχάρι 1/2 κ. γλ. ζάχαρη Καιλίγο ψιλοκομμένο μαϊντανό ή κόλιανδρο για πασπάλισμα ΕκτέλεσηΣε ένα κατσαρολάκι βάζουμε κρύο νερό και ρίχνουμε τις φακές. Τις αφήνουμε να βράσουν για 5 λεπτά από την έναρξη του βρασμού και τις στραγγίζουμε. Βάζουμε πάλι νερό και ρίχνουμε ξανά τις φακές μαζί με το ψιλοκομμένο κρεμμύδι και την δάφνη. Μόλις βράσουν και μαλακώσουν αλλά να κρατάνε λιγάκι, τις στραγγίζουμε και τις αφήνουμε στην άκρη. Επίσης ξεπλένουμε και στραγγίζουμε καλά το ρύζι. Παράλληλα κόβουμε το κρεμμύδι φέτες. Ρίχνουμε λίγο ελαιόλαδο σ΄ένα τηγάνι και σοτάρουμε το κρεμμύδι. Προσθέτουμε το κύμινο, το μπαχάρι και την ζάχαρη. Ανακατεύουμε συχνά τα κρεμμύδια, σε πολύ χαμηλή θερμοκρασία για 15-20 λεπτά μέχρι να βγάλουν όλες τις καραμέλες τους και να πάρουν χρυσαφένιο χρώμα. Βγάζουμε τα κρεμμύδια και τα αφήνουμε στην άκρη. Στο ίδιο σκεύος ρίχνουμε 1/3 φλ. ελαιόλαδο και ρίχνουμε το ρύζι. Το σοτάρουμε μέχρι να γυαλίσει. Προσθέτουμε 2,5 φλ. νερό και τον κύβο ή 2,5 φλ. σπιτικό ζωμό λαχανικών, αλάτι και πιπέρι. Σιγοβράζουμε το ρύζι μέχρι να μαλακώσει. Όταν αρχίσει να κάνει τις πρώτες τρύπες στην επιφάνειά του, ρίχνουμε μέσα την φακή και την ανακατεύουμε με το ρύζι. Το αφήνουμε να βράσει 1-2 λεπτά ακόμη και το κατεβάζουμε. Γαρνίρουμε το πιάτο με τα καραμελωμένα κρεμμύδια ή τα ανακατεύουμε στο φαγητό. Σερβίροντας προαιρετικά πασπαλίζουμε με ψιλοκομμένο μαϊντανό ή κόλιανδρο.  ",https://www.tanea.gr/2020/01/22/recipes/fakoryzo-i-moukentra/
Recipes,tanea.gr,Λαχανοντολμάδες αβγολέμονο,15 Οκτωβρίου 2019 | 13:01,tanea.gr,"Αν και λίγο μπελαλίδικο στην παρασκευή πιάτο, οι λαχανοντολμάδες αβγολέμονο, είναι ένα από τα πιο αγαπημένα φαγητά, που σε ανταμοίβει για τον κόπο σου με το παραπάνω. Φτιάχνονται σχεδόν όλο το χρόνο αφού εκτός από λάχανο μπορούμε να χρησιμοποιήσουμε μαρουλόφυλλα, αμπελόφυλλα, σέσκουλα και λάπαθα. Υλικά  1 λάχανο αφράτο ζεματισμένο 1 κιλό κιμάς 1 κρασοπότηρο ρύζι καρολίνα ή γλασέ 1 αβγό 2-3 κρεμμύδια ψιλοκομμένα 2 σκελίδες σκόρδο ψιλοκομμένες 2/3  ματσάκι άνηθο ψιλοκομμένο 2-3 κλωνάρια σέλινο 2-3 καρότα σε φέτες-φύλλο δάφνης 1-2 λεμόνια για τον χυμό τους ΕκτέλεσηΓια τους λαχανοντολμάδες, σε μια κατσαρόλα βράζουμε νερό και βάζουμε το λάχανο να ζεματιστεί, αφού έχουμε κόψει και χαράξει το κοτσάνι για να χωρίσουν τα φύλλα. Αφού ετοιμαστεί το βγάζουμε με τη βοήθεια μιας πιρούνας και βγάζουμε ένα ένα τα φύλλα, που έχουν μαλακώσει και ξεκολλάνε εύκολα, τα αφήνουμε να στραγγίξουν κι αφαιρούμε τυχόν σκληρό κοτσάνι. Σε ένα μπολ ρίχνουμε τον κιμά, το αβγό, το αλάτι, το πιπέρι, τον ψιλοκομμένο άνηθο, το κρεμμύδι, το σκόρδο, το ρύζι και λίγο νερό. Δουλεύουμε αρκετά το μείγμα να ομογενοποιηθούν τα υλικά. Παίρνουμε μια βαθιά κατσαρόλα και βάζουμε στον πάτο τα κοτσάνια του λάχανου, τα κλωνάρια σέλινο, τα κοτσάνια του άνηθου, τα καρότα φέτες και το φύλλο δάφνης. Σε ταψί ανοίγουμε το λάχανο σιγά-σιγά σε φύλλα και κόβουμε τα σκληρά κοτσάνια, τα οποία επίσης βάζουμε στην κατσαρόλα. Στη συνέχεια παίρνουμε ένα-ένα φύλλο με τη γυαλιστερή πλευρά κάτω και τα νεύρα στην επάνω πλευρά και βάζουμε στην άκρη λίγη γέμιση. Τυλίγουμε σφιχτά μικρούς ντολμάδες και τοποθετούμε στην κατσαρόλα με σειρά χωρίς να αφήνουμε κενά. Όταν τελειώσουμε, αλατίζουμε, σκεπάζουμε τους ντολμάδες με νερό, σκεπάζουμε με μερικά λαχανόφυλλα, τοποθετούμε επάνω τους ένα πιάτο και σιγοβράζουμε για τουλάχιστον 1 ώρα. Όταν είναι έτοιμοι σουρώνουμε τον ζωμό σε μπολ για να κάνουμε τη σάλτσα αβγολέμονο. Σάλτσα αβγολέμονοΓια τη σάλτσα αβγολέμονο σε μια κατσαρολίτσα βάζουμε λάδι και αλεύρι και σοτάρουμε να ξανθύνει. Προσθέτουμε σιγά σιγά τα 2/3 του ζεστού ζωμού και ανακατεύουμε ώσπου να δέσει η σάλτσα μας και να γίνει ρευστή σα χυλός. Κατεβάζουμε από τη φωτιά, προσθέτουμε έναν κρόκο αβγού, αλάτι, άνηθο ψιλοκομμένο και τον χυμό από το 1 λεμόνι. Ανακατεύουμε καλά και ρίχνουμε και τον υπόλοιπο ζωμό αν χρειαστεί. Δοκιμάζουμε και προσθέτουμε κατά βούληση κι άλλο λεμόνι. Τοποθετούμε σε πιατέλα τους ντολμάδες. Ρίχνουμε επάνω τη σάλτσα και σερβίρουμε, πασπαλίζοντας με άνηθο ψιλοκομμένο. Μπορούμε να φτιάξουμε τους ντολμάδες μας ακολουθώντας την ίδια διαδικασία, και με αμπελόφυλλα ή μαρουλόφυλλα ή σέσκουλα ή λάπαθα.  ",https://www.tanea.gr/2019/10/15/recipes/laxanontolmades-avgolemono/
Recipes,tanea.gr,Χοιρινό τηγανιά,24 Δεκεμβρίου 2019 | 13:07,tanea.gr,"Τα απλά πιάτα είναι συνήθως τα πιο ενδεικτικά της καλής μαγειρικής. Τέτοιο είναι το χοιρινό τηγανιά, που μόνο τυχαία δεν θεωρείται ο απόλυτος μεζές των Χριστουγέννων, όταν προέρχεται από καλή πρώτη ύλη και το απολαμβάνουν άπαντες στο γιορτινό κι όχι μόνο τραπέζι, ως ορεκτικό αλλά κι ως κυρίως πιάτο. Υλικά  1/12-2 κιλά χοιρινό από κιλότο ή πανσέτα με ίχνη από λιπάκι, κομμένα κιβάκια λίγο λάδι ή βούτυρο 1 ποτήρι κρασιού λευκό αλάτι χοντρό και φρεσκοτριμμένο πιπέρι φρέσκια ρίγανη 1 μικρή κόκκινη πιπεριά καυτερή ή 3-4 σκελίδες σκόρδο 2 λεμόνια για τον χυμό τους και λίγο ξύσμα ΕκτέλεσηΑφού ξεπλύνουμε και στεγνώσουμε το κομμένο σε χοντρούς κύβους κρέας μας από κιλότο ή πανσέτα, με λίγο λιπάκι και ίσως κοκκαλάκι, το τοποθετούμε σε αντικολλητικό σκεύος με σκέπασμα και στο μάτι της κουζίνας μας να... ζεσταθεί. Στη συνέχεια ρίχνουμε ελάχιστο λαδάκι και βούτυρο στη μύτη ώστε να μην κολλήσει το κρέας μας στο σκεύος και να τσιγαριστεί. Μόλις πάρει ελαφρύ χρώμα προσθέτουμε ένα μικρό ποτήρι άσπρο κρασί και γυρίζουμε μέχρι να εξατμιστεί. Προσθέτουμε χοντρό αλάτι και τρίβουμε πιπέρι και προαιρετικά μια μικρή κόκκινη πιπεριά καυτερή ή σκόρδο. Ρίχνουμε δύο ποτήρια ζεστό νερό και ζωμό κότας ή λαχανικών και χαμηλώνουμε τη φωτιά να σιγοβράσει, όσο χρειάζεται μέχρι να μαλακώσει το κρέας μας, χωρίς να ξεσκεπάζουμε συνέχεια. Πρέπει να μείνει μόνο το λαδοβουτυράκι με τα λιωμένα λιπάκια και να έχει πάρει χρώμα το κρέας. Τότε στύβουμε δύο λεμόνια και ρίχνουμε και λίγο ξύσμα λεμονιού και φρεσκοτριμμένη ρίγανη. Και αφήνουμε 10 λεπτά σε πιο δυνατή φωτιά χωρίς καπάκι να τσιτσιριστεί... Συνοδέψτε με φρέσκο ψωμάκι και κρασάκι. Χρόνια πολλά!  ",https://www.tanea.gr/2019/12/24/recipes/xoirino-tigania/
Recipes,tanea.gr,Λαχταριστό δίχρωμο μαρμπλ κέικ,8 Ιανουαρίου 2020 | 13:45,tanea.gr,"Λαχταριστό, αφράτο, δίχρωμο μαρμπλ κέικ που συνδυάζει βανίλια με κακάο γίνεται εύκολα και γρήγορα και θα λατρέψουν άπαντες. Υλικά  225 γραμμάρια βούτυρο 225 γρ. ζάχαρη 225 γρ. αλεύρι 4 αβγά 3 κουταλιές σούπας γάλα 1 κουταλάκι γλυκού εκχύλισμα βανίλιας 2 κ.σ. σκόνη κακάο ΕκτέλεσηΠροθερμαίνουμε τον φούρνο στους 180 βαθμούς Κελσίου. Βουτυρώνουμε μία φόρμα κέικ. Χτυπάμε το βούτυρο με τη ζάχαρη και κατόπιν προσθέτουμε τα αβγά, το αλεύρι, το γάλα και το εκχύλισμα βανίλιας. Διαχωρίζουμε το μείγμα σε 2 μπολ. Στο ένα μπολ προσθέτου6με και ανακατεύουμε πολύ καλά το κακάο. Στη συνέχεια προσθέτουμε εναλλάξ στη φόρμα μία κουταλιά από το ένα μείγμα και μία κουταλιά από το άλλο. Όταν ολοκληρώσουμε τη διαδικασία, χτυπάμε το κάτω μέρος στην επιφάνεια εργασίας μας για να βεβαιωθούμε ότι δεν υπάρχει καθόλου αέρας στο μείγμα. Ψήνουμε το κέικ για 50 λεπτά. Αφήνουμε το κέικ να κρυώσει και ξεφορμάρουμε. Αν θέλουμε πασπαλίζουμε με άχνη ζάχαρη.  ",https://www.tanea.gr/2020/01/08/recipes/laxtaristo-dixromo-marmpl-keik/
Recipes,tanea.gr,Μελομακάρονα και με σοκολατένια επικάλυψη,11 Δεκεμβρίου 2019 | 13:10,tanea.gr,"Τα μελομακάρονα είναι μαζί με τους κουραμπιέδες τα γλυκά των Χριστουγέννων και δεν λείπουν από κανένα γιορτινό τραπέζι. Οι συνταγές είναι για παραδοσιακά, τραγανά και μελωμένα μελομακάρονα, αλλά και με σοκολατένια επικάλυψη. Παραδοσιακά μελομακάρονα  Υλικά240 ml ελαιόλαδο 240 ml σπορέλαιο χυμός από 2 πορτοκάλια ξύσμα από 1 πορτοκάλι 150 γραμμάρια ζάχαρη 1 κουταλάκι γλυκού κανέλα 120 ml κονιάκ 1 κ. γλ. μπέικιν πάουντερ 1/2 κ. γλ. μαγειρική σόδα 1 κιλό αλεύρι για όλες τις χρήσεις Για το σιρόπι700 ml νερό 500 γρ. ζάχαρη 500 γρ. μέλι 1 ξύλο κανέλας 1 φλούδα πορτοκαλιού Άλλα υλικά2-3 κουταλιές σούπας μέλι 250 γρ. ξηροί καρποί (όπως καρύδια, φιστίκια Αιγίνης, μακαντέμια), κοπανισμένοι ΕκτέλεσηΞεκινάμε με το σιρόπι. Βάζουμε σε μια κατσαρόλα το νερό, τη ζάχαρη, το μέλι, το ξύλο κανέλας και τη φλούδα πορτοκαλιού. Βράζουμε για 5-7 λεπτά, αποσύρουμε από τη φωτιά και αφήνουμε να κρυώσει. Στη συνέχεια βάζουμε σε μεγάλο μπολ το ελαιόλαδο, το σπορέλαιο, το χυμό πορτοκαλιού, το ξύσμα, τη ζάχαρη, την κανέλα, το κονιάκ, το μπέικιν πάουντερ και τη μαγειρική σόδα. Ανακατεύουμε μέχρι να ομογενοποιηθεί το μείγμα. Προσθέτουμε το αλεύρι σταδιακά και συνεχίζουμε το ανακάτεμα ώστε να ενσωματωθεί το αλεύρι. Σε αυτό το σημείο μπορούμε να ανακατέψουμε τα υλικά με τα χέρια μας, αλλά προσέχουμε να μην παραζυμώσουμε το μείγμα. Πλάθουμε μικρά μελομακάρονα και τα τοποθετούμε σε ταψί περασμένο με λαδόκολλα. Τα χαράζουμε με πιρούνι. Τα ψήνουμε σε προθερμασμένο φούρνο, στους 170 βαθμούς C, για 25-30 λεπτά, ή μέχρι να χρυσίσουν. Όσο είναι ακόμα ζεστά τα περνάμε ανά δόσεις για 2-3 λεπτά από το κρύο σιρόπι (κι απ’ τις 2 μεριές) και τα ακουμπάμε σε πιατέλα. Εάν θέλουμε τα περιχύνουμε με λίγο μέλι και τα πασπαλίζουμε με τους κοπανισμένους ξηρούς καρπούς. Μελομακάρονα με τρεις σοκολάτεςΥλικά1 δόση κλασικά μελομακάρονα 200 γρ. κουβερτούρα μαύρη 200 γρ. κουβερτούρα λευκή 200 γρ. κουβερτούρα γάλακτος 3 κουταλιές σούπας σπορέλαιο 250 γρ. ξηροί καρποί (πχ. φιστίκια Αιγίνης, καρύδια, μακαντέμια κλπ.) ΕκτέλεσηΨήνουμε 1 δόση κλασικά μελομακάρονα, τα σιροπιάζουμε αλλά δεν τα πασπαλίζουμε με ξηρούς καρπούς. Για να ετοιμάσουμε τα μελομακάρονα με μαύρη σοκολάτα, λιώνουμε την μαύρη κουβερτούρα σε ανοξείδωτο μπολ, πάνω από κατσαρόλα που σιγοβράζει (μπεν μαρί) μαζί με 1 κ. σ. σπορέλαιο. Ανακατεύουμε απαλά με σπάτουλα ζαχαροπλαστικής ώστε να έχουμε λείο μείγμα. Περνάμε το 1/3 των μελομακάρονων από το μείγμα, ώστε να καλυφθούν και τα ακουμπάμε σε σχάρα. Πασπαλίζουμε με ξηρούς καρπούς της αρεσκείας μας. Για να ετοιμάσουμε τα μελομακάρονα με λευκή σοκολάτα, λιώνουμε τη λευκή κουβερτούρα σε ανοξείδωτο μπολ, πάνω από κατσαρόλα που σιγοβράζει (μπεν μαρί) μαζί με 1 κ.σ. σπορέλαιο. Ανακατεύουμε απαλά με σπάτουλα ζαχαροπλαστικής ώστε να έχουμε λείο μείγμα. Περνάμε άλλο 1/3 των μελομακάρονων από το μείγμα, ώστε να καλυφθούν και τα ακουμπάμε στη σχάρα. Πασπαλίζουμε με ξηρούς καρπούς της αρεσκείας μας. Για να ετοιμάσουμε τα μελομακάρονα με σοκολάτα γάλακτος, λιώνουμε την κουβερτούρα γάλακτος σε ανοξείδωτο μπολ, πάνω από κατσαρόλα που σιγοβράζει (μπεν μαρί) μαζί με την τελευταία κουταλιά σπορέλαιο. Ανακατεύουμε απαλά με σπάτουλα ζαχαροπλαστικής ώστε να έχουμε λείο μείγμα. Περνάμε όσα μελομακάρονα έχουν μείνει, από το μείγμα, ώστε να καλυφθούν και τα ακουμπάμε στη σχάρα. Πασπαλίζουμε με ξηρούς καρπούς της αρεσκείας μας. Αφήνουμε όλα τα μελομακάρονα να στεγνώσουν για τουλάχιστον 20 λεπτά κι έπειτα τα βάζουμε στο ψυγείο. Όταν τα γλάσα τους θα έχουν στερεοποιηθεί εντελώς, τα καλύπτουμε με διάφανη μεμβράνη.  ",https://www.tanea.gr/2019/12/11/recipes/melomakarona-kai-me-sokolatenia-epikalypsi/
Recipes,tanea.gr,Ρώσικη σαλάτα με παντζάρια και πίκλες,10 Ιανουαρίου 2020 | 12:55,tanea.gr,"Μια παραλλαγή της ρώσικης σαλάτας με παντζάρια, φυσικά πατάτες πίκλες, αβγά, μαγιονέζα και μυρωδικά, η οποία τρώγεται μόνη της, αλλά και σε σάντουιτς ή burger. Υλικά  300 γραμμάρια πατάτες, βρασμένες και κομμένες σε μικρούς κύβους 150 γρ. παντζάρια, κομμένα σε μικρούς κύβους 300 γρ. πίκλες, χοντροκομμένες 300 γρ. μαγιονέζα 4 αβγά, βρασμένα και ψιλοκομμένα 20 γρ. άνηθο, ψιλοκομμένο 20 γρ. μαϊντανό, ψιλοκομμένο ΕκτέλεσηΑφού βράσουμε τις πατάτες μας και τα παντζάρια μας με τρόπο ώστε να κρατάνε ελαφρώς, τα κόβουμε σε χοντρούς κύβους, και τα τοποθετούμε σε ένα μπολ.  Προσθέτουμε στο μπολ και τις χοντροκομμένες πίκλες, τα βρασμένα και ψιλοκομμένα αβγά, τα μυρωδικά μας και τη μαγιονέζα και ανακατεύουμε προσεκτικά ώστε να αναμειχθούν όλα τα υλικά. Βάζουμε τη σαλάτα στο ψυγείο και την σερβίρουμε κρύα. Η ρώσικη σαλάτα με παντζάρια και πίκλες σερβίρεται μόνη της σαν ορεκτικό, αλλά και σε σάντουιτς ή burger.  ",https://www.tanea.gr/2020/01/10/recipes/rosiki-salata-me-pantzaria-kai-pikles/
Recipes,tanea.gr,Γλυκό και μοσχοβολιστό μπουρέκι με κολοκύθα και μήλο,20 Ιανουαρίου 2020 | 12:44,tanea.gr,"Μια συνταγή για εύκολο στην παρασκευή και πεντανόστιμο μπουρέκι σε έναν ταιριαστό συνδυασμό γλυκιάς κολοκύθας και μήλου, με τραγανό φύλλο, που λιώνει στο στόμα, αλλά και άχνη ζάχαρη, κανέλλα, σταφίδες και καρύδια.1 πακέτο φύλλο κρούστας150 γραμμάρια βούτυρο1 κιλό γλυκιά κολοκύθα τριμμένη2 μήλα Ζαγοράς τριμμένα2 καρότα τριμμένα1/4 φλιτζανιού κονιάκ1 φλ. ξανθές σταφίδες1/2 φλ. μαύρη σταφίδα1/2 γλ. καρυδόψιχα χοντροκομμένη1/2 φλ. ζάχαρη3 κουταλιές σούπας σιμιγδάλι ψιλόάχνη ζάχαρη και κανέλα για το σερβίρισμα Για το μπουρέκι με γλυκιά κολοκύθα και μήλο, λιώνουμε πρώτα σε βαθύ τηγάνι 2 κουταλιές σούπας βούτυρο και σε χαμηλή φωτιά αφήνουμε την κολοκύθα, τα καρότα και το μήλο να μαραθούν και να πιουν τα υγρά τους. Δυναμώνουμε τη φωτιά ώστε να στεγνώσει το μείγμα και σβήνουμε με το κονιάκ. Αποσύρουμε από τη φωτιά. Προσθέτουμε το σιμιγδάλι, τη μισή ζάχαρη, την καρυδόψιχα και τις σταφίδες. Αφήνουμε τη γέμιση να κρυώσει. Ανοίγουμε το φύλλο. Βουτυρώνουμε ταψί 30 ή 32 εκ. ή πυρίμαχο μακρόστενο σκεύος. Στρώνουμε 6 φύλλα, βουτυρώνοντάς τα ένα ένα και πασπαλίζοντάς τα με ζάχαρη (την υπόλοιπη) και κανέλα. Αδειάζουμε τη γέμιση και τη στρώνουμε στα φύλλα. Γυρίζουμε τις άκρες προς τα μέσα. Σκεπάζουμε με τα υπόλοιπα φύλλα, βουτυρώνοντας και πασπαλίζοντας κανελοζάχαρη. Τα φύλλα που περισσεύουν τα γυρίζουμε προς τα κάτω, όπως στο γαλακτομπούρεκο, ή τα κόβουμε. Αλείφουμε όλη την επιφάνεια με βούτυρο. Αφήνουμε στο ψυγείο για 10′, ώστε να παγώσει το βούτυρο και να μην διαλύεται η επιφάνεια, όταν χαράζουμε σε κομμάτια. Χαράζουμε και ψήνουμε σε καλά προθερμασμένο φούρνο στους 170 βαθμούς C για περίπου 50′ μέχρι να ροδίσει καλά το φύλλο. Μόλις κρυώσει, πασπαλίζου με άχνη και κανέλα.",https://www.tanea.gr/2020/01/20/recipes/glyko-kai-mosxovolisto-mpoureki-me-kolokytha-kai-milo/
Recipes,tanea.gr,Φέτες και μπαστουνάκια πορτοκαλιού με σοκολάτα,15 Ιανουαρίου 2020 | 13:00,tanea.gr,"Δύο  γλυκάκια  με  πορτοκάλι  και κουβερτούρα φτιαγμένα από τα χεράκια μας για όταν γίνεται... έντονη  η ανάγκη για κάτι γλυκό: Φέτες  πορτοκάλι  με σοκολάτα και Γλασαρισμένα μπαστουνάκια πορτοκαλιού μας ταξιδεύουν σε μυρωδάτους πορτοκαλεώνες με τη σοκολάτα να ολοκληρώνει την απόλαυση ενώ όταν τα καταναλώνουμε καθαρίζουν τη γεύση μας και αφήνουν τα αρώματα του φρούτου στην επίγευση. Φέτες πορτοκάλι με σοκολάτα  Υλικά2 πορτοκάλια ποικιλίας ναβαλίνα 4 φλιτζάνια νερό 1½ φλ. ζάχαρη λιωμένη σοκολάτα για επικάλυψη ΕκτέλεσηΓια τις φέτες πορτοκαλιού με σοκολάτα, πλένουμε τα πορτοκάλια και με κοφτερό μαχαίρι κόβουμε κάθετα κατά μήκος το κάθε πορτοκάλι στα δύο. Έπειτα τα κόβουμε σε λεπτές φέτες. Σε φαρδιά κατσαρόλα με χοντρή βάση, ρίχνουμε το νερό με τη ζάχαρη και σε μέτρια φωτιά αφήνουμε να πάρει βράση. Ρίχνουμε τις φέτες πορτοκάλι, φροντίζοντας να είναι σε μία στρώση και να μην καλύπτει η μία φέτα την άλλη. Βράζουμε για 10-12 λεπτά. Χαμηλώνουμε πολύ τη φωτιά και σιγοβράζουμε μέχρι να πυκνώσει αρκετά το σιρόπι. Πρέπει ίσα που να κοχλάζει ελαφρά. Αφήνουμε έτσι να σιγοβράζει για 35 λεπτά και αναποδογυρίζουμε τα πορτοκάλια κάθε 5 λεπτά. Πρέπει οι φέτες πορτοκαλιού να μαλακώσουν αρκετά, αλλά συγχρόνως να διατηρήσουν και το σχήμα τους. Αποσύρουμε από τη φωτιά και αφήνουμε να κρυώσουν μέσα στο σιρόπι τους. Μία μία τις βγάζουμε σε αντικολλητικό χαρτί. Τις αφήνουμε να στεγνώσουν καλά, ίσως και 2 και 3 ημέρες, αναποδογυρίζοντάς τες τακτικά και αλλάζοντας χαρτί κάθε φορά. Μπορούμε να τις στεγνώσουμε και σε πολύ χαμηλό φούρνο, αλλά με τον τρόπο του χαρτιού θα διατηρήσουν καλύτερο χρώμα, άρωμα και γεύση. Βάζουμε τις φέτες πορτοκάλι στο ψυγείο να παγώσουν. Λιώνουμε την κουβερτούρα σε μπεν μαρί και μία μία τις βουτάμε μέχρι τη μέση. Τις αφήνουμε σε σχάρα να στεγνώσουν ή τις βάζουμε στο ψυγείο αν βιαζόμαστε. Γλασαρισμένα μπαστουνάκια πορτοκαλιούΥλικά5 μεγάλα πορτοκάλια με χοντρή φλούδα ή ανάμεικτα κίτρινα φρούτα (γκρέιπφρουτ και περγαμόντο) 3 φλιτζάνια ζάχαρη 1/2 φλ. χυμός πορτοκάλι 1 κουταλιά σούπας λικέρ πορτοκάλι ή κονιάκ 1 κουταλάκι γλυκού χυμός λεμονιού κρυσταλλική ζάχαρη για την επικάλυψη λιωμένη κουβερτούρα για την επικάλυψη ΕκτέλεσηΓια τα μπαστουνάκια πορτοκαλιού, πλένουμε πρώτα πολύ καλά τα φρούτα. Τα χαράζουμε στα τέσσερα και αφαιρούμε τις φλούδες. Τις βάζουμε σε μπολ, τις καλύπτουμε με νερό και βάρος (για να βυθίζονται). Τις αφήνουμε 8-10 ώρες, αλλάζοντας το νερό 3-4 φορές. Βράζουμε νερό. Κόβουμε τις φλούδες κατά μήκος σε μπαστουνάκια, και τις βυθίζουμε στο βραστό νερό για 2-3 λεπτά. Μόλις τις βγάλουμε, τις κρυώνουμε και τις σουρώνουμε κάτω από τρεχούμενο νερό. Τις αφήνουμε σε πιατέλα να στραγγίσουν καλά. Βράζουμε τη ζάχαρη, το χυμό και το λικέρ σε παχύ σιρόπι. Προσθέτουμε τις φλούδες και ανακατεύοντας ρίχνουμε το λεμόνι και βράζουμε για 3-4 λεπτά ακόμη. Αφαιρούμε τις φλούδες με τρυπητή κουτάλα και τις τοποθετούμε σε μια σχάρα για να στεγνώσουν καλά. Τότε τις μισές φλούδες τις κυλάμε σε δίσκο με κρυσταλλική ζάχαρη, να καλυφθούν καλά γύρω γύρω, και τις άλλες μισές τις βουτάμε (το μισό μπαστουνάκι) σε λιωμένη σοκολάτα και τις αφήνουμε πάνω σε λαδόκολλα.  ",https://www.tanea.gr/2020/01/15/recipes/fetes-kai-glasarismena-mpastounakia-portokaliou-me-sokolata/
Recipes,tanea.gr,Φύτρα: Δείτε πώς θα τα καλλιεργήσετε στην κουζίνα σας,5 Ιανουαρίου 2020 | 16:20,tanea.gr,"Είναι νόστιμα, υγιεινά και ταυτόχρονα πολύ εύκολο να ετοιμαστούν στο σπίτι. Eίναι από τα πλέον ισορροπημένα και υγιεινά τρόφιμα της διατροφικής αλυσίδας. Αλλα από αυτά είναι τραγανά, άλλα μαλακά, άλλα έχουν ελαφριά γεύση και άλλα πιο πικάντικη. Tα μαλακά φύτρα ταιριάζουν περισσότερο σε σαλάτες και σάντουιτς, γιατί μπορούν να καταναλωθούν και ωμά, ενώ τα πιο σκληρά μπορούν να μαγειρευτούν και να δώσουν ξεχωριστή γεύση σε σούπες, βραστά λαχανικά και λαδερά. Ποιοι καρποί δίνουν φύτρα και τι μας προσφέρουν Tα φύτρα περιέχουν λίγες θερμίδες και λιπαρά, αλλά είναι έξοχη πηγή φυτικών ινών, αντιοξειδωτικών και βιταμινών. Πρακτικά όλοι οι καρποί των δημητριακών και των οσπρίων μπορούν να φυτρώσουν μέσα στο νερό. Για δυνατές γεύσεις στο τραπέζι σας προτείνουμε καρπούς σιταριού, σίκαλης, βρόμης, φακές και μαυρομάτικα φασόλια. ΣιτάριΟι υδατάνθρακες, οι πρωτεΐνες και τα φυτικά λίπη καθορίζουν τη σύσταση του σιταριού. Η διαφορά του σε σχέση με τις άλλες μορφές του και κυρίως με το ψωμί είναι ότι αν καταναλωθεί σε μορφή φύτρου κρατάει όλες τις φυτικές ίνες και τα πολύτιμα συστατικά που περιέχονται στον φλοιό του. ΣίκαληΕξίσου πλούσια σε πρωτεΐνες, η σίκαλη είναι ένα δημητριακό με μεγάλη περιεκτικότητα σε άμυλο, φυτικά λίπη και σε φυτικές ίνες. ΒρόμηΗ βρόμη είναι πλούσια σε πρωτεΐνες, υδατάνθρακες, αλλά και σε βιταμίνες B1 και Β2 που συμβάλλουν στην εύρυθμη λειτουργία του εντέρου. ΦακέςΠλούσιες σε θρεπτικά συστατικά και κυρίως σε σίδηρο και ασβέστιο. Μαυρομάτικα φασόλιαΣε σχέση με τα υπόλοιπα όσπρια, τα φασόλια είναι τα πλέον θρεπτικά, για αυτό και συγκρίνονται διατροφικά ακόμα και με το κρέας. Περιέχουν πρωτεΐνες, υδατάνθρακες και βιταμίνες Α και Β. Eίναι καλή πηγή βιταμίνης C και φυλλικού οξέος. Είναι επίσης αρκετά πιο εύπεπτα και έχουν διπλάσια ποσότητα φυτικών ινών απ’ ό,τι οι καρποί από τους οποίους προέρχονται, δηλαδή τα φασόλια. Πώς θα τα φτιάξετε * Είναι πιο εύκολο από ό,τι ακούγεται. Μπορείτε να καλλιεργήσετε μόνοι σας στο σπίτι σχεδόν οποιονδήποτε καρπό ακολουθώντας τις εξής οδηγίες: * Αγοράζετε τους σπόρους της προτίμησής σας. Μπορείτε να τους βρείτε σε καταστήματα με τρόφιμα υγιεινής διατροφής και σε μαγαζιά με βιολογικά προϊόντα. * Τους βάζετε σε ένα σουρωτήρι και τους ξεβγάζετε σχολαστικά με νερό. * Στη συνέχεια βάλτε τους σε ένα γυάλινο δοχείο με νερό, σκεπάστε το με το τουλουπάνι και μουλιάστε τους για 6 έως 8 ώρες. * Tην επομένη, αδειάστε το νερό, ξεπλύντε τους και στραγγίξτε τους καλά. * Ξαναβάλτε τους στο γυάλινο δοχείο, φροντίζοντας 2 με 3 φορές την ημέρα να τους ραντίζετε με νερό και να αναδύετε το δοχείο, ώστε οι νεαροί βλαστοί να αναπτυχθούν ομοιόμορφα. * Οταν οι καρποί βλαστήσουν και τα φύτρα μεγαλώσουν, τότε μπορείτε να τα χρησιμοποιήσετε. Φυτρώνουν σε 2 με 5 ημέρες, ανάλογα και πάλι με τον καρπό που θα βάλετε. Mην τα αφήσετε πάνω από 7 μέρες, γιατί οι ρίζες τους θα μεγαλώσουν πολύ και θα αποκτήσουν πικρή γεύση. * Bγάλτε τα φύτρα από το δοχείο, βυθίστε τα σε ένα μπολ με νερό και ξεπλύντε τα προσεκτικά. Πώς θα τα συντηρήσετε Για να επωφεληθείτε στο έπακρο από τα θρεπτικά τους συστατικά, το ιδανικό θα ήταν να τα καταναλώσετε αμέσως μόλις τα συγκεντρώσετε. Εναλλακτικά, μπορείτε, αφού τα βγάλετε από το δοχείο, να τα διατηρήσετε στο ψυγείο για τρεις με τέσσερις ημέρες σε άλλο γυάλινο δοχείο που σκεπάζει. Πώς θα τα φάτε Μπορείτε να τα καταναλώσετε ωμά, αλλά και ελαφρά μαγειρεμένα. Προτιμάτε να τα βάζετε ωμά στη σαλάτα με ελαιόλαδο. Μπορείτε επίσης να τα φτιάξετε στον ατμό, να τα βράσετε για πολύ λίγο (περίπου 4 λεπτά) ή να εμπλουτίσετε γευστικά τις σάλτσες σας προσθέτοντάς τα στην κατσαρόλα 5 λεπτά προτού την κατεβάσετε από τη φωτιά. Συνοδεύουν ιδανικά κρέας, κοτόπουλο και ψάρι. Ταιριάζουν και με το ρύζι, στο οποίο μπορείτε να τα προσθέσετε προς το τέλος του μαγειρέματος φτιάχνοντας ένα αλλιώτικο ριζότο. Τα φύτρα είναι ζωντανή τροφή αφού ακόμα και όταν τα βάλουμε στο ψυγείο συνεχίζουν να αναπτύσσονται (με αργό ρυθμό) και η θρεπτική τους αξία συνεχίζει να αυξάνεται. ",https://www.tanea.gr/2020/01/05/recipes/fytra-deite-pos-tha-ta-kalliergisete-stin-kouzina-sas/
Recipes,tanea.gr,Λαχταριστό χοιρινό ρολό γεμιστό με μπέικον και τυριά,10 Δεκεμβρίου 2019 | 12:55,tanea.gr,"Το χοιρινό ρολό γεμιστό με μπέικον, τυριά, λαχανικά και πλούσια σάλτσα,  γίνεται πεντανόστιμο, ζουμερό και τρυφερό και έχει θέση στο γιορτινό τραπέζι. Υλικά  2 κιλά μπούτι χοιρινό χωρίς κόκκαλο 150 γραμμάρια κεφαλογραβιέρα 150 γρ. γκούντα 4-5 φέτες μπέικον 2 καρότα 2 σκελίδες σκόρδο αλάτι και πιπέρι κόκκινο πιπέρι ρίγανη Για τη σάλτσα5-6 κουταλιές σούπας μαγιονέζα 1,2 κρέμες γάλακτος 5 κ.σ. μουστάρδα 2 λεμόνια και 2 πορτοκάλια για τον χυμό τους ελαιόλαδο ΕκτέλεσηΖητάμε από τον κρεοπώλη να ανοίξει το ρολό. Το ξεπλένουμε καλά και το απλώνουμε σε καθαρό πάγκο. Προθερμαίνουμε τον φούρνο στους 200 βαθμούς C. Αλατοπιπερώνουμε καλά το κρέας, ρίχνουμε την ρίγανη και το κόκκινο πιπέρι και με το χέρι μας κάνουμε μασάζ σε όλη την επιφάνειά του χοιρινού ώστε να πάει παντού. Προσθέτουμε τις σκελίδες σκόρδου τις οποίες τις έχουμε ψιλοκόψει. Καθαρίζουμε τα καρότα και τα κόβουμε σε μακρόστενα μπαστουνάκια και τα στρώνουμε στην μισή επιφάνεια του κρέατος. Στρώνουμε τις φέτες του μπέικον και κόβουμε τα μπαστουνάκια και τα στρώνουμε εναλλάξ πάνω στο μπέικον. Τυλίγουμε το ρολό και το δένουμε με σπάγκο ή το κλείνουμε με πολλές οδοντογλυφίδες. Το αλατοπιπερώνουμε και το τοποθετούμε σε γάστρα ή σε ταψάκι, που κλείνουμε με αλουμινόχαρτο. Για να φτιάξουμε την σάλτσα ρίχνουμε όλα τα υλικά της στο μούλτι και τα δουλεύουμε μέχρι να ομογενοποιηθούν. Περιχύνουμε το ρολό με την πλούσια σάλτσα και το ψήνουμε για περίπου 2 ώρες. Στη μία ώρα το βγάζουμε και το ελέγχουμε. Παίρνουμε από την σάλτσα που είναι στη γάστρα και ρίχνουμε πάνω στο ρολό και το γυρίζουμε από την ανάποδη πλευρά και πάλι ρίχνουμε επάνω του σάλτσα. Λίγο πριν ολοκληρωθεί το ψήσιμο, ξεσκεπάζουμε το φαγητό μας για να πάρει χρώμα, ενώ το γυρίζουμε για να ροδοψηθεί από όλες τις πλευρές, ελέγχοντας ώστε να μην μας στεγνώσει το κρέας. Το αφήνουμε λίγο να κρυώσει κόβουμε ρίχνουμε επάνω του από την σάλτσα στην οποία μαγειρεύτηκε και σερβίρουμε με ρύζι της αρεσκείας μας.  ",https://www.tanea.gr/2019/12/10/recipes/laxtaristo-xoirino-rolo-gemisto-me-mpeikon-kai-tyria/
Recipes,tanea.gr,Συνταγές με σελινόριζα,13 Ιανουαρίου 2020 | 13:16,tanea.gr,"Μια χειμωνιάτικη ρίζα με πικάντικη γεύση, υπέροχο άρωμα, πολύτιμα συστατικά -περιέχει ασβέστιο, βιταμίνες C, Β1, Β2 και Κ- και με ελάχιστες θερμίδες (μόλις 14 ανά 100 γραμμάρια) η σελινόριζα ταιριάζει θαυμάσια με το χοιρινό αλλά  και με άλλα λαχανικά σε πουρέδες, σούπες και σαλάτες, ενώ είναι το ίδιο γευστική ψητή μαζί με κολοκύθα και γλυκοπατάτες. Ακολουθούν τρεις συνταγές για δροσερή σαλάτα, βελούδινο πουρέ και γευστική σούπα σελινόριζας. Σαλάτα σελινόριζας  Υλικά100 γραμμάρι σελινόριζα, σε ψιλό ζουλιέν 30 γρ. καρότο, σε ψιλό ζουλιέν 90 γρ. μήλο πράσινο, σε ζουλιέν 20 γρ. μέλι 15 γρ. μουστάρδα με κόκκους 10 γρ. ξίδι μηλίτη 40 γρ. μαγιονέζα 40 γρ. γιαούρτι εστραγκόν, ψιλοκομμένο αλάτι ΕκτέλεσηΣ' ένα μπολ ανακατεύουμε τη μαγιονέζα, τη μουστάρδα, το γιαούρτι και το ξύδι. Αλατίζουμε και ανακατεύουμε μαζί με τα υπόλοιπα υλικά εκτός από το εστραγκόν. Αφήνουμε τη σαλάτα να μαριναριστεί για 30 λεπτά περίπου, προσθέτουμε το εστραγκόν και σερβίρουμε. Σούπα από σελινόριζα, με κάστανο και πράσινο μήλοΥλικά200 γραμμάρια σελινόριζα κομμένα καρέ 200 γρ. γάλα 400 γρ. νερό 60 γρ. κάστανο, προβρασμένο 55 γρ. πράσινο μήλο, σε φέτες 30 γρ. κάστανο προβρασμένο, σε λεπτές φέτες 50 γρ. πράσινο μήλο-σέλερι 2 γρ. προσούτοαλάτι μέλι (προαιρετικά) ελαιόλαδο μαύρο πιπέρι Για το μείγμα πράσινου μήλου-σέλερι 150 γρ. νερό 150 γρ. ζάχαρη 25 γρ. μήλο πράσινο, κομμένο λεπτοκομμένα 6 γρ. σέλερι, κομμένο μπ ρ ουνουάζ 1,5 γρ.  χυμός λεμόνι λίγο ξύσμα λεμόνι ΕκτέλεσηΓια τη σούπαΣε μια μεγάλη κατσαρόλα τοποθετούμε όλα τα υλικά εκτός από το μήλο, φέρνουμε σε βρασμό και μαγειρεύουμε μέχρι να μαλακώσει πολύ καλά η σελινόριζα. Προσθέτουμε το μήλο και συνεχίζουμε το μαγείρεμα για 10 λεπτά ακόμα.  Βάζουμε το μείγμα στο μπλέντερ και αλέθουμε.  Διορθώνουμε τη γεύση με αλάτι, αν χρειάζεται.  Περνάμε από πολύ λεπτή σήτα, σερβίρουμε και γαρνίρουμε με τα φλέικς κάστανου, το μιξ από μήλο και σέλερυ, το προσούτο, λίγο ελαιόλαδο και  φρέσκο μαύρο πιπέρι. Για να φτιάξουμε το μείγμα πράσινου μήλου-σέλερι βράζουμε το νερό και τη ζάχαρη, μέχρι να διαλυθεί πολύ καλά η ζάχαρη και κρυώνουμε. Τοποθετούμε το μήλο μέσα στο κρύο σιρόπι και αφήνουμε να μαριναριστεί για 30 λεπτά. Αφαιρούμε από το σιρόπι και τοποθετούμε σε ένα μπολ. Προσθέτουμε τα υπόλοιπα υλικά και ανακατεύουμε. Πουρές από σελινόριζαΥλικά1 κιλό πουρέ σελινόριζας ελαιόλαδο τσάιβς, ψιλοκομμένο Για τον πουρέ 600 γρ. σελινόριζα, κομμένη σε κύβους των 2 εκ. 225 γρ. γάλα 350 γρ. κρέμα γάλακτος αλάτι ΕκτέλεσηΓια να φτιάξουμε τον πουρέ τοποθετούμε όλα τα υλικά σε μια κατσαρόλα, σκεπάζουμε και μαγειρεύουμε σε πολύ χαμηλή θερμοκρασία, μέχρι να μαλακώσει καλά η σελινόριζα. Αλέθουμε πολύ καλά σε μπλέντερ, αλατίζουμε και περνάμε από ψιλή σήτα. Αν δεν χρησιμοποιήσουμε άμεσα τον πουρέ, τον κρυώνουμε γρήγορα και τον διατηρούμε στη συντήρηση.  ",https://www.tanea.gr/2020/01/13/recipes/syntages-me-selinoriza/
Recipes,tanea.gr,Τραγανός μπακλαβάς με φύλλο κρούστας,27 Δεκεμβρίου 2019 | 12:59,tanea.gr,"Ο παραδοσιακός μπακλαβάς γίνεται με φύλλο ανοιγμένο στο χέρι και για να ακριβολογούμε με 40-50 τέτοια φύλλα, ελαιόλαδο καλής ποιότητας και πλούσια γέμιση από καρύδια. Η συνταγή είναι για σιροπιαστό, τραγανό μπακλαβά με έτοιμο φύλλο κρούστας, καρύδια και αμύγδαλα, που γίνεται επίσης πολύ νόστιμος, και θα τον απολαύσουν άπαντες. Υλικά  1 πακέτο φύλλο κρούστας Για τη γέμιση4-5 κούπες καρύδια και αμύγδαλα σε αναλογία τρία προς ένα 5 κουταλιές φρυγανιά τριμμένη 1 κοφτή κουταλιά τριμμένη κανέλα 1 κοφτό κουταλάκι τριμμένο γαρύφαλλο 1 κούπα βούτυρο λιωμένο 1 κούπα εκλεκτό ελαιόλαδο Για το σιρόπι3,5 κούπες ζάχαρη 2,5 κούπες νερό φλούδες από ένα λεμόνι χυμό από μισό λεμόνι 1 μικρό ξυλάκι κανέλα γαρύφαλλα για το στόλισμα ΕκτέλεσηΒάζουμε τα αμύγδαλα σε ταψάκι στους 180 βαθμούς C στο φούρνο να καβουρδιστούν ελαφρά για ένα δεκάλεπτο πάνω κάτω και τα αφήνουμε να κρυώσουν. Αλέθουμε τα καρύδια με κοφτά πατήματα στο multi έτσι ώστε να έχουμε και κομματάκια μεγέθους ρυζιού και πιο ψιλά. Το ίδιο κάνουμε και με τα αμύγδαλα. Αναμειγνύουμε τα υπόλοιπα υλικά της γέμισης με τα καρύδια και τα αμύγδαλα. Βάζουμε σε κατσαρόλα το βούτυρο να λιώσει μαζί με το ελαιόλαδο. Μπορούμε να χρησιμοποιήσουμε σκέτο ελαιόλαδο. Όταν το μείγμα ζεσταθεί αρκετά και πριν βράσει το αποσύρουμε από το μάτι. Αλείφουμε με το μείγμα του βουτύρου ένα ταψί λίγο μικρότερο από το μέγεθος των φύλλων κρούστας και απλώνουμε ένα φύλλο. Βουτυρώνουμε πολύ καλά. Βάζουμε 4 φύλλα καλά βουτυρωμένα το ένα πάνω στο άλλο. Σκορπάμε το 1/3 της γέμισης. Βάζουμε 2 φύλλα που τα βουτυρώνουμε και άλλο 1/3 από τη γέμιση. Δύο φύλλα ακόμη και την υπόλοιπη γέμιση. Διπλώνουμε τα περισσεύματα των φύλλων πάνω στη γέμιση, και σκεπάζουμε με τα τελευταία φύλλα σπρώχνοντάς τα στα πλάγια για να εγκλωβίσουν τη γέμιση. Βουτυρώνουμε και το τελευταίο φύλλο και κόβουμε σε μπακλαβαδωτά κομμάτια τον μπακλαβά μας βάζοντας καρφωτά ένα κοφτερό μαχαίρι για να μη τσαλακώσουμε το φύλλο. Αν έχει περισσέψει βούτυρο, τον περιχύνουμε και μ’ αυτό. Στολίζουμε με γαρύφαλλα. Ψήνουμε τον μπακλαβά στους 160 βαθμούς C για 1 ώρα και 10 λεπτά ως 1 ώρα και 30 λεπτά, ανάλογα με το πόσο δυνατός είναι ο φούρνος μας και το πόσο ξεροψημένο τον θέλουμε. Στα 40 λεπτά περίπου τον σκεπάζουμε με χαρτί ψησίματος. Λίγο πριν τον βγάλουμε από το φούρνο, βάζουμε τα υλικά του σιροπιού σε κατσαρόλα (εκτός από τον χυμό λεμονιού) και βράζουμε για 6-7 λεπτά από την ώρα που αρχίζει ο βρασμός, χαμηλώντας ελαφρά τη θερμοκρασία. Το τελευταίο λεπτό προσθέτουμε τον χυμό. Περιχύνουμε τον μπακλαβά μόλις βγει από το φούρνο με το καυτό σιρόπι. Μπορεί να μας φαίνεται πολύ αλλά θα έχει απορροφηθεί μέχρι να κρυώσει το γλυκό μας. Αφήνουμε τον μπακλαβά να κρυώσει εντελώς, ξεσκέπαστος, και μετά τον κόβουμε και σερβίρουμε. Μπορούμε να χρησιμοποιήσουμε μόνο καρύδια ή μόνο αμύγδαλα ή μείγμα τους σε όποια αναλογία μας αρέσει.  ",https://www.tanea.gr/2019/12/27/recipes/traganos-mpaklavas-me-fyllo-kroustas/
Recipes,tanea.gr,Τραγανά Cookies με κομμάτια σοκολάτας,23 Ιανουαρίου 2020 | 12:52,tanea.gr,"Νόστιμα, αφράτα και τραγανά Cookies με ολόκληρα κομμάτια σοκολάτας, που λιώνουν στο στόμα, και θα γλυκάνουν άπαντες. Yλικά  185 γραμμάρια αλεύρι 125 γρ. βούτυρο, σε μικρά κομμάτια 1 αβγό 4 γρ. μπέικιν πάουντερ 2 γρ. σόδα 180 γρ. ζάχαρη μαύρη 5 γρ. αλάτι 5 γρ. βανίλια εκχύλισμα 250 γρ. σοκολάτα κουβερτούρα, κομμένη σε μικρά κομμάτια ΕκτέλεσηΣ' ένα μπολ ανακατεύουμε το αλεύρι, το μπέικιν πάουντερ, τη σόδα και το αλάτι. Στο μίξερ χτυπάμε το βούτυρο με τη ζάχαρη, μέχρι να ασπρίσουν και να αφρατέψουν. Προσθέτουμε τo αβγό και χτυπάμε για να ομογενοποιηθεί. Ρίχνουμε τη βανίλια και στη συνέχεια χαμηλώνουμε την ταχύτητα στο μίξερ και προσθέτουμε το μείγμα με το αλεύρι σιγά σιγά, περιμένοντας πάλι να ομογενοποιηθεί κάθε δόση, προτού ρίξουμε την επόμενη. Όταν ενσωματωθεί όλο το μείγμα του αλευριού, σταματάμε το μίξερ και προσθέτουμε τα κομμάτια σοκολάτας, ανακατεύοντας με μια σπάτουλα ζαχαροπλαστικής. Σ’ ένα ταψί, στρώνουμε χαρτί ψησίματος. Κόβουμε με το χέρι μπαλάκια ζύμης των 45 γρ. περίπου και τα τοποθετούμε στο ταψί, φροντίζοντας να έχουν 5 εκ. απόσταση μεταξύ τους από κάθε πλευρά, καθώς θα απλώσουν κατά τη διάρκεια του ψησίματος. Ψήνουμε σε προθερμασμένο φούρνο στους 180°C μέχρι να πάρουν ωραίο χρώμα, περίπου 10 λεπτά. Για καλύτερα αποτελέσματα στο ψήσιμο των cookies, μπορούμε να ετοιμάσουμε τη ζύμη από την προηγούμενη ημέρα ώστε να ξεκουραστεί μετά την παρασκευή της στο ψυγείο για 24 ώρες.  ",https://www.tanea.gr/2020/01/23/recipes/tragana-cookies-me-kommatia-sokolatas/
Recipes,tanea.gr,Κόκορας κρασάτος,21 Οκτωβρίου 2019 | 12:31,tanea.gr,"Μια παραδοσιακή ναξιώτικη συνταγή για κόκορα κρασάτο, που σιγομαγειρεύεται στην κατσαρόλα με ντομάτα, κρεμμύδι και κρασί, μέχρι να μελώσει η σάλτσα του. Σερβίρεται σε γιορτινό κι όχι μόνο τραπέζι, με μακαρόνια ή πατάτες. Ένα πεντανόστιμο πιάτο που θα λατρέψουν άπαντες. Υλικά  1 κόκορας (κατά προτίμηση αλανιάρης) σε μερίδες 1/2 φλιτζάνι ελαιόλαδο 2 μεγάλα ξερά κρεμμύδια, ψιλοκομμένα 2 φλιτζάνια κόκκινο κρασί 2 κουταλιές σούπας γεμάτες πελτέ ντομάτας 4-5 κόκκους μπαχάρι ζεστό νερό αλάτι και πιπέρι ΕκτέλεσηΓια τον κρασάτο κόκορα, ζεσταίνουμε πρώτα μία μεγάλη φαρδιά κατσαρόλα και ρίχνουμε το ελαιόλαδο. Όταν κάψει ροδίζουμε όλα τα κομμάτια του κόκορα να πάρουν καλό χρώμα. Επειδή ο κόκορας είναι συνήθως μεγάλος, γύρω στα 3 κιλά, βάζουμε λίγα λίγα τα κομμάτια στην κατσαρόλα και φροντίζουμε τα ήδη σοταρισμένα να τα διατηρούμε στο πλάι, σε μία πιατέλα σκεπασμένα. Προσθέτουμε τα κρεμμύδια και σοτάρουμε μέχρι να γίνουν μαλακά και διάφανα για 10΄ λεπτά. Ρίχνουμε το κρασί και αφήνουμε να εξατμιστεί κατά το ήμισυ. Προσθέτουμε τον πελτέ, το μπαχάρι και αλατοπιπερώνουμε. Ρίχνουμε ζεστό νερό μέχρι να μισοσκεπαστεί ο κόκορας. Σκεπάζουμε με καπάκι και σιγοβράζουμε σε χαμηλή φωτιά για αρκετές ώρες μέχρι η σάρκα από τον κόκορα να μαλακώσει καλά και να ξεκολλάει από το κόκαλο. Στο τέλος η σάλτσα που μένει είναι πυκνή και μελωμένη. Σερβίρουμε με μακαρόνια και μπόλικο κεφαλοτύρι ή πατάτες.  ",https://www.tanea.gr/2019/10/21/recipes/kokoras-krasatos-2/
Recipes,tanea.gr,Μπουγιουρντί στο πήλινο,8 Νοεμβρίου 2019 | 12:48,tanea.gr,"Η λέξη μπουγιουρντί σήμαινε αρχικά την έγγραφη διαταγή αξιωματούχου της Οθωμανικής αυτοκρατορίας. Είναι όμως και ο πικάντικος μεζές της σαλονικιώτικης κουζίνας, που φτιάχνεται με φέτα, ψιλοκομμένες ντομάτες, πιπεριές (και κάποια καυτερή) και μπούκοβο, και συνοδεύει ιδανικά το κρασάκι, το ουζάκι ή τη παγωμένη ρακί. Υλικά  300 γραμμάρια φέτα 2 ώριμες ντομάτες 100 ml χυμό ντομάτες 1 πράσινη πιπέρια 1 κίτρινη πιπεριά 1 ξερό κρεμμύδι 1 σκελίδα σκόρδο 20 ml ελαιόλαδο 50 ml λευκό κρασί 1 πρέζα ζάχαρη λίγο ρίγανη λίγο μπούκοβο αλάτι και φρεσκοτριμμένο πιπέρι ½ κουταλιά μαϊντανό ΕκτέλεσηΑρχικά πλένουμε τα λαχανικά μας, ντομάτες, πιπεριές και κόβουμε σε μικρά καρεδάκια. Σε ένα βαθύ τηγάνι ζεσταίνουμε το ελαιόλαδο και σοτάρουμε το κρεμμύδι και το σκόρδο ψιλοκομμένο. Προσθέτουμε τις πιπεριές και ανακατεύουμε λίγο μέχρι να γυαλίσουν. Σβήνουμε με κρασί και αφήνουμε να εξατμιστεί. Ρίχνουμε τις ντομάτες και προσθέτουμε τη σάλτσα ντομάτας κα τα μπαχαρικά. Ψήνουμε σε μέτρια θερμοκρασία για 10 λεπτά. Αποσύρουμε από τη φωτιά και προσθέτουμε τη φέτα κομμένη σε μεγάλους κύβους. Μεταφέρουμε σε ένα πήλινο σκεύος ή σε ένα πυρέξ και συνεχίζουμε το ψήσιμο στο φούρνο στους 180 βαθμούς για 10 λεπτά μέχρι να πάρει χρώμα. Σερβίρεται ζεστό. Ταιριάζει ιδανικά με κρέας στη σχάρα ή ψάρι ψητό. Αν θέλουμε πιο καυτερό αποτέλεσμα μπορούμε να προσθέσουμε 1 καυτερό πιπεράκι. Επιπλέον μπορούμε να βράσουμε μακαρόνια (πένες ή βίδες) και να ανακατέψουμε μερικές κουταλιές από το σαγανάκι, κι έτσι έχουμε εκτός από ορεκτικό και ένα κυρίως πιάτο.  ",https://www.tanea.gr/2019/11/08/recipes/mpougiournti-sto-pilino/
Recipes,tanea.gr,Καλαμάρι με σάλτσα βασιλικού,24 Οκτωβρίου 2019 | 13:09,tanea.gr,"Με τον καιρό να συνεχίζει να θυμίζει καλοκαίρι, τα θαλασσινά μοιάζουν να είναι το ιδανικό πιάτο. Η συνταγή είναι για φρέσκο εποχικό καλαμάρι, που είναι στα καλύτερά του από τον Οκτώβριο μέχρι τον Μάιο, με σάλτσα βασιλικού. Το φρέσκο καλαμάρι να θυμίσουμε έχει χρώμα  ωχρό έως λευκοκίτρινο, με πυκνές ερυθρόφαιες κηλίδες ενώ το κρέας κάτω από την πέτσα πρέπει να είναι λευκό. Υλικά  1 κιλό φρέσκα καλαμάρια 1 μάτσο βασιλικό 1 κουταλιά της σούπας μουστάρδα Dijon 3 κουταλιές της σούπας κουκουνάρι 200ml ελαιόλαδο 1 σκελίδα σκόρδο 125 ml ούζο αλάτι και πιπέρι Εκτέλεση Καθαρίζουμε καλά τα καλαμάρια και τα κόβουμε σε ψιλές λωρίδες. Στον κάδο του μπλέντερ ρίχνουμε το σκόρδο, το βασιλικό, το κουκουνάρι, την μουστάρδα και χτυπάμε δυνατά ρίχνοντας λίγο λίγο λάδι μέχρι να γίνει σάλτσα. Ζεσταίνουμε καλά ένα τηγάνι, ρίχνουμε λίγο λάδι και σοτάρουμε το καλαμάρι. Μόλις γίνει άσπρο και μαλακό σβήνουμε με το ούζο. Μόλις εξατμιστεί το ούζο, ρίχνουμε την σάλτσα στο ζεστό τηγάνι και σβήνουμε την φωτιά για να μην την κάψουμε. Δοκιμάζουμε και αλατοπιπερώνουμε. Το καλαμάρι αν θέλουμε μπορούμε να το ψήσουμε και ολόκληρο στη σχάρα και να προσθέσουμε λίγη κρύα σάλτσα μετά. Συνοδέψτε με ουζάκι και καλή παρέα.  ",https://www.tanea.gr/2019/10/24/recipes/kalamari-me-saltsa-vasilikou/
Recipes,tanea.gr,Φτιάξτε πέστο βασιλικού τζενοβέζε,26 Οκτωβρίου 2019 | 11:08,tanea.gr,"Προετοιμασία 15’ Υλικά (για 250-300 γρ. πέστο) 2 σκελίδες σκόρδου (αφαιρούμε τη φύτρα) Λίγος ανθός αλατιού 1 κ.σ. κουκουνάρι καβουρδισμένο χωρίς λιπαντική ουσία σε αντικολλητικό τηγάνι 60 γρ. φύλλα βασιλικού (πλυμένα με κρύο νερό και στεγνωμένα καλά) 6 κ.σ. Parmigiano Reggiano ή Grana Padano φρεσκοτριμμένο 2 κ.σ. Pecorino φρεσκοτριμμένο 130 γρ. εξαιρετικό παρθένο ελαιόλαδο Διαδικασία Σε ένα μαρμάρινο γουδί, βάζουμε το σκόρδο με τον ανθό αλατιού. Τα συνθλίβουμε μέχρι να γίνουν κρέμα. Προσθέτουμε το κουκουνάρι συνεχίζοντας να συνθλίβουμε με το γουδοχέρι. Βάζουμε και τα στεγνά φύλλα βασιλικού στο γουδί. Τα συνθλίβουμε με συνεχόμενες περιστροφικές κινήσεις. Προσθέτουμε και τα τριμμένα τυριά. Μόλις ενσωματωθούν ρίχνουμε σιγά-σιγά το λάδι και ανακατεύουμε με το γουδοχέρι μέχρι να ομογενοποιηθεί το πέστο. ΤΙΡ: – Μπορούμε να παραλείψουμε τα τυριά και να τα προσθέσουμε λίγο προτού χρησιμοποιήσουμε το πέστο. Στην περίπτωση αυτή διατηρείται μεγάλο χρονικό διάστημα στο ψυγείο, αν, αφαιρώντας την ποσότητα που θέλουμε, προσθέτουμε ελαιόλαδο ώστε να καλύπτει το πέστο. Πηγή:  Γευσιγνώστης",https://www.tanea.gr/2019/10/26/recipes/ftiakste-pesto-vasilikou-tzenoveze/
Recipes,tanea.gr,Κοτόπουλο με lemongrass και αρακά,3 Νοεμβρίου 2019 | 10:37,tanea.gr,"Προετοιμασία 5’, Μαγείρεμα 15’,Υλικά (για 3 μερίδες ) 400 γρ. αρακάς κατεψυγμένος 4 κλωνάρια lemongrass (αφαιρούμε τα 2 εξωτερικά παχύτερα φύλλα και κόβουμε και αφαιρούμε 2 εκατοστά από το κοτσάνι. Κόβουμε πολύ λεπτές ροδελίτσες το χοντρό μεσαίο στέλεχος) 3 κ.σ. ελαιόλαδο 1 ξερό κρεμμύδι χοντροκομμένο 2 σκελίδες σκόρδου καθαρισμένες 1 κ.σ. σάλτσα σόγιας 1 κ.γ. αλάτι 2 κ.γ. καστανή ζάχαρη 200 ml νερό (προαιρετικά αντί για 200 ml νερό βάζουμε 100 ml νερό και 100 ml γάλα καρύδας) 600 γρ. στήθος κοτόπουλο κομμένο σε μικρά κομμάτια των 10 γραμμαρίων (ζητούμε να μας το κόψει ο κρεοπώλης) 1/2 κ.γ. μπούκοβο 2 κ.γ. κορν φλάουρ 1/2 φλ. μαϊντανός ψιλοκομμένος ξύσμα από 1/2 ακέρωτο λεμόνι ΔιαδικασίαΒάζουμε τον αρακά σε ένα μπολ με νερό να ξεπαγώσει. Στο μούλτι βάζουμε το ψιλοκομμένο lemongrass, σκόρδο, κρεμμύδι, λάδι, ζάχαρη, αλάτι και σόγια. Τα χτυπάμε διακοπτόμενα, να γίνουν πάστα. Οταν τα υλικά κολλήσουν στα τοιχώματα, τα σπρώχνουμε με κουτάλι προς τα κάτω και προσθέτουμε 100 ml νερό. Τα χτυπάμε ώσπου να γίνει μια μαρινάδα σαν χυλός. Προθερμαίνουμε μια πλατιά και ρηχή κατσαρόλα. Ρίχνουμε το κοτόπουλο και τη μαρινάδα μέσα και τα φέρνουμε σε βρασμό. Προσθέτουμε το μπούκοβο. Βράζουμε σε μέτρια δυνατή φωτιά για 7 λεπτά με κλειστό καπάκι ανακατεύοντας μερικές φορές μέχρι το κοτόπουλο να γίνει άσπρο έως μέσα. Προσθέτουμε τον αρακά αφού στραγγίξουμε το νερό από το ξεπάγωμά του. Βράζουμε για άλλα 5 λεπτά. Στα 100 ml νερό που απέμειναν ( ή τα 100 ml  γάλα καρύδας) διαλύουμε το κορν φλάουρ και το προσθέτουμε στην κατσαρόλα. Το φέρνουμε σε μια τελευταία βράση, ανακατεύοντας ώσπου να δέσει. Πασπαλίζουμε με μαϊντανό και ξύσμα λεμονιού. Συνοδεύουμε με  ρύζι μπασμάτι.  ",https://www.tanea.gr/2019/11/03/recipes/kotopoulo-me-lemongrass-kai-araka/
Recipes,tanea.gr,Απολαυστική σπιτική πορτοκαλόπιτα,7 Νοεμβρίου 2019 | 13:13,tanea.gr,"Μια αφράτη, ζουμερή και γεμάτη αρώματα, σπιτική πορτοκαλόπιτα, που γίνεται με φύλλο κρούστας και γιαούρτι και σιροπιάζεται με σιρόπι πορτοκαλιού, το οποίο ευωδιάζει και μπορείς να το δοκιμάσεις... πριν καν ποτίσει το γλυκό. Υλικά  1 πακέτο φύλλο κρούστας 450-500 γρ. 4 µεγάλα αβγά 200 γραμμάρια ζάχαρη ξύσμα από 3 µεγάλα πορτοκάλια ακέρωτα 300 γραμμάρια γιαούρτι στραγγιστό 2% λιπαρά 2 βανίλιες 1 φακελάκι µπέικιν πάουντερ 200 ml ηλιέλαιο Για το σιρόπι1½ φλιτζανιού χυµό πορτοκαλιού 1 ποτήρι νερό 300 γραμμάρια ζάχαρη 1 πορτοκάλι σε ροδέλες χυµός από 1 µικρό λεµόνι 1 ξυλαράκι κανέλας ΕκτέλεσηΠροθερµαίνουµε τον φούρνο στους 180°C στον αέρα. Kόβουµε τα φύλλα κρούστας σε µικρά κοµµάτια. Λαδώνουµε ένα ορθογώνιο ταψί. Xτυπάµε στο µίξερ με το σύρμα, τα αβγά και τη ζάχαρη µέχρι να ασπρίσουν και να αφρατέψουν. Προσθέτουµε το ξύσµα. Με το µίξερ σε µέτρια ταχύτητα, προσθέτουμε το γιαούρτι, τις βανίλιες και το µπέικιν πάουντερ και τέλος το λάδι. Χτυπάμε μέχρι να ομογενοποιηθεί το μείγμα. Κατεβάζουμε τον κάδο και προσθέτουµε λίγα λίγα τα φύλλα κρούστας, ανακατεύοντας καλά με μια σπάτουλα ζαχαροπλαστικής. Αφήνουµε τα φύλλα να ποτίσουν και φτιάχνουμε το σιρόπι. Βράζουµε τον χυµό σε κατσαρόλα µαζί µε το νερό, τη ζάχαρη και την κανέλα, µέχρι να λιώσει η ζάχαρη. Προσθέτουµε τις ροδέλες πορτοκαλιού και τον χυµό λεµονιού και βράζουμε άλλα 2-3 λεπτά. Αφήνουµε να κρυώσει τελείως. Μόλις κατεβάσουμε το σιρόπι από τη φωτιά, ρίχνουµε το µείγµα της πορτοκαλόπιτας στο λαδωµένο ταψί, και το ψήνουµε για 1 ώρα. Στη µισή ώρα καλύπτουµε µε αλουµινόχαρτο. Βγάζουμε την πορτοκαλόπιτα από τον φούρνο και σιροπιάζουμε αμέσως με το κρύο σιρόπι, κουταλιά-κουταλιά. Καλύπτουμε την πορτοκαλόπιτα με αλουµινόχαρτο μέχρι να απορροφήσει όλο το σιρόπι. Και σερβίρουμε.  ",https://www.tanea.gr/2019/11/07/recipes/apolaystiki-spitiki-portokalopita/
Recipes,tanea.gr,"Πένες με ντομάτα, κάπαρη και ανθότυρο",23 Οκτωβρίου 2019 | 12:52,tanea.gr,"Μία εύκολη και γρήγορη στην παρασκευή συνταγή για ένα πεντανόστιμο πιάτο ζυμαρικών που θα κάνουν άπαντες να γλύφουν και τα δαχτυλά τους. Υλικά  1 πακέτο πένες (ή άλλο ζυμαρικό της αρεσκείας σας) 40 – 50ml ελαιόλαδο 2 κρεμμύδια, σε λεπτές ροδέλες 2 σκελίδες σκόρδο, λιωμένες 1 κουταλιά σούπας πελτέ ντομάτας, κοφτή  (ή 2-3 μέτριες ντομάτες ή 7-8 ντοματάκια ψιλοκομμένα) 40 ml κρασί λευκό, ξηρό 3 κ. σ. πάστα από ελιές Καλαμών (ή ελιές Καλαμών ψιλοκομμένες) 2/3 φλιτζανιού ντομάτες λιαστές σε λάδι, ψιλοκομμένες, καλά στραγγισμένες 2 κ. σ. κάπαρη, ξαλμυρισμένη, στραγγισμένη 1 φλιτζάνι άνηθο, χωρίς τα κοτσάνια, ψιλοκομμένο 200 γραμμάρια ανθότυρο, θρυμματισμένο με το πιρούνι αλάτι και φρεσκοτριμμένο πιπέρι ΕκτέλεσηΕτοιμάζουμε πρώτα τα ζυμαρικά βράζοντάς τα al dente, σε κατσαρόλα με άφθονο αλατισμένο νερό, σύμφωνα με τις οδηγίες που αναγράφονται στη συσκευασία τους. Κρατάμε κατά μέρος τουλάχιστον 300 ml από το νερό που έβρασαν, τα στραγγίζουμε και τα διατηρούμε ζεστά. Στη συνέχεια ετοιμάζουμε τη σάλτσα. Σε μια φαρδιά και ρηχή κατσαρόλα ή σε τηγάνι ζεσταίνουμε το ελαιόλαδο σε μέτρια φωτιά και σοτάρουμε τα κρεμμύδια για 2 – 3 λεπτά, μέχρι να μαλακώσουν. Αλατοπιπερώνουμε, προσθέτουμε το σκόρδο και σοτάρουμε για ½ λεπτό, μέχρι να βγάλει το άρωμά του. Προσθέτουμε στην κατσαρόλα τον πελτέ (ή ις ψιλοκομμένες ντομάτες ή ντοματάκια) και συνεχίζουμε το σοτάρισμα, ανακατεύοντας με μία ξύλινη κουτάλα, μέχρι να αρχίσει η σάλτσα μας να… πιάνει ελαφρά στον πάτο της κατσαρόλας. Σβήνουμε με το κρασί και αφήνουμε περίπου 1 λεπτό να εξατμιστεί το αλκοόλ. Ρίχνουμε την πάστα ελιάς ή τις ψιλοκομμένες ελιές, τις λιαστές ντομάτες, την κάπαρη και ανακατεύουμε. Προσθέτουμε 2 κουτάλες από το νερό που έβρασαν τα ζυμαρικά, ανακατεύουμε και αφήνουμε να πάρει μία βράση η σάλτσα. Ρίχνουμε στην κατσαρόλα τις στραγγισμένες πένες και ανακατεύουμε καλά, ώστε να καλυφθούν από τη σάλτσα. Τέλος, βάζουμε τo ανθότυρο και τον άνηθο και ανακατεύουμε για μία τελευταία φορά για να απλωθούν παντού. Αποσύρουμε από τη φωτιά και σερβίρουμε τα ζυμαρικά ζεστά.  ",https://www.tanea.gr/2019/10/23/recipes/penes-me-ntomata-kapari-kai-anthotyro/
Recipes,tanea.gr,Κατσικάκι κλέφτικο στη λαδόκολλα,25 Οκτωβρίου 2019 | 12:49,tanea.gr,"Για τις γιορτινές ημέρες που έρχονται ένα κρέας είναι απαραίτητο. Η συνταγή είναι για κατσικάκι κλέφτικο στη λαδόκολλα, το οποίο έχει μαριναριστεί σε κρασί, μουστάρδα, μυρωδικά και έχει ψηθεί με τυριά και λαχανικά, και θυμίζει λουκούμι όταν το τρως καθώς κυριολεκτικά λιώνει στο στόμα... Ένα πεντανόστιμο πιάτο, που θα ξετρελάνει άπαντες. Υλικά  1 κιλό κατσικάκι κομμένο σε μερίδες 200 γραμμάρια κεφαλοτύρι 2 μεγάλα ξερά κρεμμύδια 3 μεγάλες πατάτες 3 χρωματιστές πιπεριές 3 σκελίδες σκόρδο 1 κουταλιά σούπας ρίγανη 2 κ. σ. μουστάρδα 1/2 φλιτζάνι ελαιόλαδο 1/4 φλ. κρασί λευκό ξερό αλάτι και φρεσκοτριμμένο πιπέρι λαδόκολλες και σπάγκο ΕκτέλεσηΓια το κατσικάκι κλέφτικο στη λαδόκολλα, κόβουμε σε μερίδες μικρές το ξεκοκαλισμένο κρέας. Βάζουμε το κρέας σε μεγάλη μπασίνα και προσθέτουμε τα λαχανικά καθαρισμένα και κομμένα σε καρέ μεγάλα. Ρίχνουμε το τυρί κομμένο σε καρέ, τα σκόρδα, τη ρίγανη, τη μουστάρδα, το ελαιόλαδο, το κρασί και το αλατοπίπερο. Ανακατεύουμε καλά, σκεπάζουμε την μπασίνα και τη φυλάμε στο ψυγείο το λιγότερο για 2 ώρες, μέχρι να μαριναριστεί. Απλώνουμε δύο μεγάλες λαδόκολλες και αδειάζουμε όλο το μείγμα. Κλείνουμε σε μεγάλο πακέτο και δένουμε σφιχτά με σπάγκο. Βάζουμε μέσα σε ταψί, χωρίς να προσθέσουμε στο νερό ή άλλο υλικό. Ψήνουμε για 1 και 15 λεπτά στους 180 βαθμούς Κελσίου. Και σερβίρουμε συνοδεία σαλάτας και κρασιού της αρεσκείας μας.  ",https://www.tanea.gr/2019/10/25/recipes/katsikaki-kleftiko-sti-ladokolla/
Recipes,tanea.gr,Ψαρόσουπα με πεσκανδρίτσα,16 Οκτωβρίου 2019 | 12:51,tanea.gr,"Από τα πιο άσχημα οπτικά αλλά από τα πιο νόστιμα γευστικά, ψάρια, με σάρκα που θυμίζει αστακό, η πεσκανδρίτσα, ψήνεται και μαγειρεύεται με διάφορους τρόπους, με απίθανα αποτελέσματα. Η συνταγή μας είναι για ψαρόσουπα με πεσκανδρίτσα, που θα κάνει άπαντες να γλύψουν και το πιάτο τους! Υλικά  6-7 κλωνάρια σέλινο, ολόκληρα 100 ml ελαιόλαδο 2 μέτριες πατάτες, ξεφλουδισμένες και χοντροκομμένες 3 καρότα, χοντροκομμένα 1 μέτριο ξερό κρεμμύδι, χοντροκομμένο 3 πράσα, το άσπρο και το τρυφερό πράσινο μέρος, χοντροκομμένα 2 φρέσκα κρεμμυδάκια, χοντροκομμένα 1 ματσάκι μυρώνια  ή καυκαλήθρες, ψιλοκομμένα 300 γραμμάρια ντοματάκια κονσέρβας, πολτοποιημένα 100 ml λευκό ξηρό κρασί 1 πεσκανδρίτσα γύρω στα 2 κιλά, χωρισμένο το κεφάλι από την ουρά, την οποία κόβουμε σε 2 - 3 κομμάτια (το κεφάλι το κρατάμε για το ζωμό και το ψαχνό από τα μάγουλά του) 1 λίτρο ζωμός ψαριού 1 κουταλιά σούπας αλάτι 1/2 κουταλιές σούπας άσπρο πιπέρι 50 ml χυμός λεμονιού ΕκτέλεσηΓια το ζωμό ψαριού, σε μια κατσαρόλα βάζουμε το κεφάλι της πεσκανδρίτσας, τις φλούδες από τα καρότα, τα πράσα και τα κρεμμυδάκια, τα κοτσάνια από τα μυρώνια και 2 λίτρα νερό. Βράζουμε σε μέτρια φωτιά, για περίπου 1½ ώρα, ώσπου το υγρό να μειωθεί στο μισό. Για τη σούπα, σε μια κατσαρόλα βάζουμε να βράσει λίγο νερό και προσθέτουμε το σέλινο. Σκεπάζουμε την κατσαρόλα και μαγειρεύουμε το σέλινο για 5 – 6 λεπτά. Το στραγγίζουμε. Σε άλλη, μεγάλη κατσαρόλα ζεσταίνουμε το ελαιόλαδο σε μέτρια φωτιά και σοτάρουμε τα κομμάτια πατάτας και καρότου για 3 – 4 λεπτά. Προσθέτουμε το ξερό κρεμμύδι, συνεχίζουμε το σοτάρισμα για άλλα 2 – 3 λεπτά, ανακατεύοντας, και στη συνέχεια ρίχνουμε τα πράσα και τα φρέσκα κρεμμυδάκια. Τέλος, ρίχνουμε το βρασμένο και στραγγισμένο σέλινο, τα μυρώνια ή τις καυκαλήθρες και τα πολτοποιημένα ντοματάκια. Προσθέτουμε το κρασί και βάζουμε στην κατσαρόλα την πεσκανδρίτσα, ακουμπώντας την πάνω στα λαχανικά. Τη μαγειρεύουμε για 1 – 2 λεπτά στον ατμό των λαχανικών και σβήνουμε με το ζωμό. Ρίχνουμε το αλάτι και το πιπέρι, κλείνουμε την κατσαρόλα και μαγειρεύουμε σε μέτρια φωτιά για περίπου 20 λεπτά. Τέλος, προσθέτουμε το χυμό λεμονιού. Βγάζουμε την πεσκανδρίτσα από την κατσαρόλα και την ξεψαχνίζουμε σε μια πιατέλα. Συμπληρώνουμε με τα κομμένα λαχανικά. Σουρώνουμε το ζουμί, το μοιράζουμε σε βαθιά πιάτα και σερβίρουμε. Μπορείτε αντί για πεσκανδρίτσα να χρησιμοποιήσετε οποιοδήποτε άλλο ψάρι της ίδιας κατηγορίας.  ",https://www.tanea.gr/2019/10/16/recipes/psarosoupa-me-peskandritsa/
Recipes,tanea.gr,Μακαρονάδα με κιμά,17 Οκτωβρίου 2019 | 13:37,tanea.gr,"Ένα από τα κλασσικά και λατρεμένα πιάτα μικρών και μεγαλύτερων, συνυφασμένο με αναμνήσεις παιδικές, με γεύση και άρωμα. Υλικά  1 κιλό κιμά (μισό μοσχαρίσιο, μισό χοιρινό) 2 ξερά κρεμμύδια ½ πράσο 3 ώριμες ντομάτες 1 κουταλιά πελτέ 200 ml κόκκινο κρασί 100 ml ελαιόλαδο (και 20 ml ελαιόλαδο για τα μακαρόνια) 1 ξύλο κανέλας 3-4 καρφάκια γαρίφαλο 4-5 φύλλα δάφνης ½ κουταλάκι ζάχαρη αλάτι και πιπέρι 500 γραμμάρια μακαρόνια Ν.6 ή 10 1 κουταλιά βούτυρο τριμμένη γραβιέρα ή κεφαλοτύρι ΕκτέλεσηΣε μια κατσαρόλα βάζουμε το ελαιόλαδο και τσιγαρίζουμε τον κιμά, προσθέτουμε τα κρεμμύδια και το πράσο ψιλοκομμένα. Σβήνουμε με κρασί και ρίχνουμε τα μπαχαρικά. Αφήνουμε να ψηθεί για λίγο και προσθέτουμε τις ντομάτες ξυσμένες και τον πελτέ, ρίχνουμε τη ζάχαρη και αλατίζουμε. Μαγειρεύουμε σε μέτρια θερμοκρασία για μισή ώρα περίπου, κι αν χρειαστεί προσθέτουμε λίγο κρασί, όχι νερό. Σε αλατισμένο νερό βράζουμε τα μακαρόνια όπως λέει η συσκευασία και σουρώνουμε. Σε μια κατσαρόλα προσθέτουμε το βούτυρο και λίγο ελαιόλαδο, προσθέτουμε λίγο πιπέρι και μια κουταλιά τυρί τριμμένο αφήνουμε να καεί το βούτυρο ρίχνουμε τα μακαρόνια και ανακατεύουμε ελαφριά. Σερβίρουμε τα μακαρόνια με αρκετό κιμά και τριμμένο γραβιέρα ή κεφαλοτύρι.  ",https://www.tanea.gr/2019/10/17/recipes/makaronada-me-kima/
Recipes,tanea.gr,Κοτόπουλο φιλέτο γεμιστό με ζαμπόν και τυρί,18 Οκτωβρίου 2019 | 14:21,tanea.gr,"Μια εύκολη στην παρασκευή συνταγή για πεντανόστιμο κοτόπουλο φιλέτο γεμιστό με ζαμπόν και γραβιέρα, με υπέροχη σάλτσα, που θα απολαύσουν άπαντες στο καθημερινό κι όχι μόνο τραπέζι. Υλικά  4 φιλέτα στήθος κοτόπουλο 100 γραµμάρια γραβιέρα 4 φέτες ζαμπόν 1 σκελίδα σκόρδο λιωμένη 2 κουταλιές σούπας ελαιόλαδο 4 κ. σ.  ξίδι βαλσάμικο με μέλι 1 πρέζα ρίγανη αλάτι και πιπέρι Για το σερβίρισμαλίγο ψιλοκομμένο βασιλικό 2 κ.σ. γιαούρτι Για τη σάλτσα4 κ. σ. ελαιόλαδο 3 κ. σ.  ξίδι βαλσάμικο με μέλι 1 σκελίδα σκόρδο σπασμένη 2 φλιτζάνια ψιλοκομμένη ντομάτα φρέσκια ή εμπορίου 2-3 φύλλα πλατύφυλλου βασιλικού αλάτι και φρεσκοτριμένο πιπέρι ΕκτέλεσηΓια να φτιάξουμε το κοτόπουλο γεμιστό με τυρί και ζαμπόν, ζητάμε από τον κρεοπώλη να μας ανοίξει  και να πλατύνει τα φιλέτα για να τα γεμίσουμε ή το κάνουμε μόνοι μας με ένα μαχαίρι χαράζοντάς τα οριζόντια και κρατώντας ενωμένα τα δυο κομμάτια και χτυπώντας τα με βαρύ αντικείμενο. Αφού ανοίξουμε όλα τα φιλέτα τα αλείφουμε και από τις δυο πλευρές με ελαιόλαδο, αλατοπιπερώνουμε και πασπαλίζουμε με λίγη ρίγανη. Γεμίζουμε κάθε φιλέτο με μια φέτα ζαμπόν και ένα κομμάτι γραβιέρα. Τυλίγουμε σφιχτά τα ρολάκια κοτόπουλο. Ζεσταίνουμε το υπόλοιπο ελαιόλαδο σε ένα τηγάνι και σε μέτρια φωτιά ροδίζουμε ολόγυρα τα ρολάκια για 6 λεπτά. Σβήνουμε με το ξίδι βαλσάμικο με μέλι και αφήνουμε για 1′ στη φωτιά. Όπως είναι τα ρολάκια μέσα στο τηγάνι, βάζουμε το τηγάνι σε προθερμασμένο φούρνο και ψήνουμε για 15΄ στους 200 βαθμούς C στον αέρα, στη μεσαία σχάρα. Τα βγάζουμε από το φούρνο και τα σκεπάζουμε με αλουμινόχαρτο. Τα αφήνουμε για 5′ να ανακτήσουν τα υγρά του ψησίματος και κόβουμε τα ρολά σε χοντρές διαγώνιες φέτες. Βάζουμε λίγη σάλτσα ντομάτας στο πιάτο. Στήνουμε τα κομμάτια κοτόπουλο. Και πασπαλίζουμε με λίγο φρέσκο ψιλοκομμένο βασιλικό. Συνοδεύουμε με λίγο γιαούρτι. Και φυσικά σαλάτα της αρεσκίας μας. Για να φτιάξουμε την σάλτσα ντομάτας βάζουμε το λάδι στη φωτιά, σοτάρουμε το σκόρδο για 1′ και σβήνουμε με το ξίδι βαλσάμικο. Προσθέτουμε τις ψιλοκομμένες ντομάτες και αλατοπιπερώνουμε. Βράζουμε για 10΄. Πολτοποιούμε τη σάλτσα να γίνει λεία με πυκνή σύσταση. Τέλος, προσθέτουμε τον ψιλοκομμένο βασιλικό κι αποσύρουμε από την φωτιά.  ",https://www.tanea.gr/2019/10/18/recipes/kotopoulo-fileto-gemisto-me-zampon-kai-tyri/
Recipes,tanea.gr,Τρεις σαλάτες με κολοκύθα,31 Οκτωβρίου 2019 | 14:59,tanea.gr,"Στο παραμύθι της Σταχτοπούτας η κολοκύθα μεταμορφώνεται σε άμαξα. Στην πραγματικότητα με το αγαπημένο χειμωνιάτικο λαχανικό – σύμβολο του Halloween, μπορεί κάποιος να δημιουργήσει πεντανόστιμες αλμυρές και γλυκές συνταγές αρκεί να το συνδυάσει με σωστά και ποιοτικά υλικά! Ακολουθούν τρεις συνταγές για σαλάτες. Σαλάτα με κολοκύθα και ροκφόρ  Η σαλάτα με ψητή κολοκύθα και ροκφόρ, καθώς συνδυάζει το γλυκό με το αλμυρό δημιουργεί έναν συνδυασμό γεύσεων που θα ξετρελάνει τους πάντες! ΥλικάΔιάφορα σαλατικά της αρεσκείας σας (μαρούλι, λόλα ή ακόμη και σπανάκι baby) 500 γραμμάρια κολοκύθα κομμένη σε κύβους 1 κρεμμύδι 2 κουταλιές σούπας ελαιόλαδο 1/2 φλιτζάνι ψιλοκομμένα καρύδια 4 αποξηραμένα σύκα σε λεπτές φετούλες 100 γρ. ροκφόρ ή blue cheese Για την σος1/3 φλιτζάνι ελαιόλαδο 2 κ. σ. ξύδι βαλσαμικό 1 κ. σ. χυμό από λεμόνι 1 κ. σ. μουστάρδα με κόκκους 2 κουταλάκια γλυκού μέλι 1 σκελίδα σκόρδο προαιρετικά αλάτι και πιπέρι ΕκτέλεσηΑνακατεύουμε τα κομματάκια την κολοκύθας και του κρεμμυδιού με το ελαιόλαδο, το αλάτι και το πιπέρι. Τα τοποθετούμε σε ταψί στρωμένο με λαδόκολλα και τα ψήνουμε σε προθερμασμένο φούρνο στους 200 βαθμούς C, στις αντιστάσεις, για 35 λεπτά. Αναμειγνύουμε τα υλικά της σάλτσας και τα χτυπάμε για να δέσουν. Σε μία πιατέλα κόβουμε σε κομμάτια τις σαλάτες που διαλέξαμε. Τα περιχύνουμε με την μισή σάλτσα και ανακατεύουμε να πάει παντού. Από πάνω ρίχνουμε τα κομματάκια της ψημένης κολοκύθας. Προσθέτουμε τις φετούλες των σύκων, το ροκφόρ θρυμματισμένο και τα ψιλοκομμένα καρύδια. Περιχύνουμε την σαλάτα με την υπόλοιπη σάλτσα και σερβίρουμε. Σαλάτα σπανάκι με ψητή κολοκύθαΣαλάτα με τρυφερά φύλλα από σπανάκι, κολοκύθα ψητή, ξινόμηλο και αβοκάντο, που απογειώνει η σος με μέλι μουστάρδα. Υλικά100 γραμμάρια baby σπανάκι 100 γρ. baby leaves 2 καρότα (κομμένα σε λεπτές λωρίδες κατά μήκος) 1 ξινόμηλο (κομμένο σε ζουλιέν) 2 κουταλιές σούπας κράνμπερι ή σταφίδες 1 αβοκάντο (κομμένο σε πολύ λεπτές φέτες-φλούδες) 1/2 φλιτζάνια φύλλα μαϊντανού 1/2 φλ. ψίχα από ωμό φιστίκι Αιγίνης 250 γραµμάρια κολοκύθα (κομμένη σε μικρά καρέ) 2 κουταλιές σούπας ελαιόλαδο λίγο θυμάρι αλάτι Για την σος με μέλι και μουστάρδα1/3 φλιτζάνι ελαιόλαδο 1 κουταλιά γλυκού μουστάρδα 1 κουταλάκι γλυκού μέλι 4 κουταλιές σούπας ξίδι βαλσάμικο αλάτι ΕκτέλεσηΓια την σαλάτα σπανάκι με ψητή κολοκύθα, ετοιμάζουμε πρώτα την κολοκύθα. Ζεσταίνουμε αντικολλητικό τηγάνι και ρίχνουμε το ελαιόλαδο. Προσθέτουμε την κολοκύθα και το θυμάρι. Αλατίζουμε και σοτάρουμε για λίγα λεπτά μέχρι να μαλακώσει ελαφρά η κολοκύθα. Την αφήνουμε να κρυώσει. Σε μια πιατέλα, βάζουμε τα φύλλα από το baby σπανάκι, τα bαby leaves, τα καρότα, το ξινόμηλο, τα κράνμπερις, το αβοκάντο και τα φύλλα μαϊντανού. Από πάνω τοποθετούμε την κρύα πλέον κολοκύθα. Πασπαλίζουμε με τα φιστίκια. Για τη σος μέλι μουστάρδα σε ένα μπολ ανακατεύουμε με σύρμα όλα τα υλικά για το ντρέσινγκ και περιχύνουμε τη σαλάτα. Ανακατεύουμε κι αμέσως σερβίρουμε. Σαλάτα ζεστή με κολοκύθα, ρεβίθια και σάλτσα από ταχίνιΜια σαλάτα κανονικό γεύμα με κολοκύθα, ρεβίθια και σάλτσα από ταχίνι για την περίοδο της νηστείας και όχι μόνο. Υλικά500 γραμμάρια κολοκύθα καθαρισμένη και κομμένη σε κύβους 2 εκατοστά 300 γρ. ρεβίθια βρασμένα σε αλατισμένο νερό με λίγο ζωμό 1 σκόρδο ψιλοκομμένο 2 κουταλιές σούπας ελαιόλαδο αλάτι και πιπέρι 1/2 κρεμμύδι ψιλοκομμένο 1/2 ματσάκι μαϊντανό ψιλοκομμένο Για τη σος1 σκελίδες σκόρδο ψιλοκομμένη χυμός από 1 λεμόνι 3 κουταλιές σούπας ταχίνι 2-3 κ. σ. νερό 2 κ. σ. ελαιόλαδο ΕκτέλεσηΠροθερμαίνουμε τον φούρνο στους 200 βαθμούς C στον αέρα. Σε ένα μπολ ανακατεύουμε την κολοκύθα με το ελαιόλαδο, αλάτι και πιπέρι. Αδειάζουμε σε ένα ταψάκι και ψήνουμε στον φούρνο για 25 λεπτά ή μέχρι να μαλακώσει. Αφαιρούμε από τον φούρνο και αφήνουμε να κρυώσει. Για τη σος σε ένα μπολ ανακατεύουμε το σκόρδο με το λεμόνι. Προσθέτουμε το ταχίνι και ανακατεύουμε καλά με ένα σύρμα. Προσθέτουμε το νερό, το ελαιόλαδο ανακατεύοντας και διορθώνουμε τη γεύση με αλάτι και πιπέρι. Θα χρειαστεί ίσως λίγο επιπλέον νερό. Στη συνέχεια ανακατεύουμε όλα τα υλικά και σερβίρουμε.  ",https://www.tanea.gr/2019/10/31/recipes/treis-salates-me-kolokytha/
Recipes,tanea.gr,Αφράτα κεφτεδάκια με παξιμάδι και σος από γιαούρτι και μουστάρδα,4 Νοεμβρίου 2019 | 14:32,tanea.gr,"Αφράτα κεφτεδάκια με παξιμάδι και σος από γιαούρτι και μουστάρδα, που θα λατρέψουν τα παιδιά κι όχι μόνο, και θα ξεσηκώσουν τη γειτονιά με τη μυρωδιά τους στο τηγάνισμα. Υλικά  500 γραμμάρια μοσχαρίσιο κιμά 500 γρ. χοιρινό κιμά 250 γρ. παξιμάδι (κατά προτίμηση εφτάζυμο που θα δώσει όλα τα αρώματα) 3 ξερά κρεμμύδια 1 σκελίδα σκόρδο 1 μεγάλη ντομάτα 5 κουταλιές ψιλοκομμένο μαϊντανό 2 κουταλιές ψιλοκομμένο δυόσμο 20 ml ελαιόλαδο 20 ml άσπρο κρασί αλάτι και φρεσκοτριμμένο πιπέρι λίγη ρίγανη Για τη σος1 κεσεδάκι γιαούρτι 200 γραμμάρια 1 κουταλιά ελαιόλαδο 2 κουταλιές μουστάρδα αλάτι και φρεσκοτριμμένο πιπέρι ΕκτέλεσηΑρχικά θρυμματίζουμε το παξιμάδι στο multi. Σε ένα μπολ αναμιγνύουμε τα δυο είδη κιμά και προσθέτουμε όλα τα υλικά. Ζυμώνουμε αρκετά καλά για 10 λεπτά περίπου και αφήνουμε το μίγμα μας σκεπασμένο με μεμβράνη στο ψυγείο για τουλάχιστον δυο ώρες. Πλάθουμε σε μπαλάκια, λίγο μικρότερους από ένα καρύδι για να μείνουν αφράτοι από μέσα. Τηγανίζουμε σε αρκετό ελαιόλαδο σε δυνατή φωτιά αρχικά και στη συνέχεια του ψησίματος χαμηλώνουμε. Αφήνουμε να πάρει χρώμα και από τις δυο πλευρές, όχι να ξεροψηθούν, στα 2 λεπτά περίπου από κάθε πλευρά. Βγάζουμε τα κεφτεδάκια μας σε απορροφητικό χαρτί και σερβίρουμε. Συνοδέψτε με σος από γιαούρτι και μουστάρδα, που θα φτιάξετε αναμειγνύοντας τα προαναφερόμενα υλικά, σαλάτα της αρεσκείας σας και πατάτες τηγανητές.  ",https://www.tanea.gr/2019/11/04/recipes/afrata-keftedakia-me-paksimadi-kai-sos-apo-giaourti-kai-moustarda/
Recipes,tanea.gr,Αφράτα μπιφτέκια φούρνου με λεμονάτες πατάτες,22 Οκτωβρίου 2019 | 12:58,tanea.gr,"Απα τα λατρεμένα φαγητά για μικρούς και μεγαλύτερους είναι τα μπιφτέκια φούρνου όταν είναι αφράτα και ζουμερά, κι έχουν δίπλα ξεροψημένες λεμονάτες πατάτες. Υλικά  1 κιλό κιμάς μοσχαρίσιος 2 κρεμμύδια τριμμένα 2 ντομάτες τριμμένες 3 χοντρές φέτες μπαγιάτικο ψωμί μουσκεμένο ή φρυγανιά ή νιφάδες βρώμης 2 κουταλιές σούπας κόκκινο ξίδι 2 κ. σ. ελαιόλαδο 1 κ. σ. ρίγανη αλάτι και φρεσκοτριμμένο πιπέρι Για τις πατάτες φούρνου8 πατάτες 1 κ. σ. μουστάρδα 1 κ. σ. ρίγανη 2 λεμόνια  για τον χυμό τους ½ φλιτζάνι ελαιόλαδο 2 φλ. νερό αλάτι και φρεσκοτριμμένο πιπέρι ΕκτέλεσηΓια τα πιο αφράτα μπιφτέκια στο φούρνο με πατάτες, πριν φτιάξουμε το μείγμα του κιμά ετοιμάζουμε τις λεμονάτες πατάτες που τα συνοδέυουν. Καθαρίζουμε τις πατάτες και τις κόβουμε κυδωνάτες ή σε χοντρές φέτες. Τις βάζουμε σε ένα μπολ και προσθέτουμε όλα τα υλικά για τις πατάτες εκτός από το νερό. Τις ανακατεύουμε πολύ καλά, για να λαδωθούν παντού. Τις αδειάζουμε σε ταψί, μαζί με όλα τα υγρά που υπάρχουν στο μπολ. Περιχύνουμε με το νερό και ψήνουμε στους 200 βαθμούς C για 1 ώρα, έχοντάς τες σκεπασμένες με αλουμινόχαρτο, μέχρι να μαλακώσουν. Για τα μπιφτέκια: Βάζουμε τον κιμά σε ένα μπολ, τρίβουμε τα κρεμμύδια και τις ντομάτες, κατευθείαν μέσα στον κιμά γιατί χρειαζόμαστε όλα τα υγρά τους. Στραγγίζουμε το ψωμί και το ψιχουλιάζουμε στον κιμά. Προσθέτουμε τη ρίγανη, το αλατοπίπερο, το ξύδι και το ελαιόλαδο. Ζυμώνουμε πολύ καλά, για να αφρατέψει το μείγμα καλά. Αν είναι σφιχτό το μείγμα, ραντίζουμε με λίγο νερό. Αν είναι αραιό προσθέτουμε λίγο ψωμί, φρυγανιά ή νιφάδες βρώμης. Πλάθουμε σε 10 ή 12 κομμάτια και τα αραδιάζουμε πάνω στις ήδη ψημένες πατάτες. Συνεχίζουμε το ψήσιμο για 30 λεπτά ακόμα, αφαιρώντας το αλουμινόχαρτο.  ",https://www.tanea.gr/2019/10/22/recipes/afrata-mpiftekia-fournou-me-lemonates-patates/
Recipes,tanea.gr,"Κολοκυθοκεφτέδες παραδοσιακοί, αλλά και με κίτρινη κολοκύθα",29 Οκτωβρίου 2019 | 13:07,tanea.gr,"Από τα πιο αγαπημένα ορεκτικά οι κολοκυθοκεφτέδες γίνονται εξίσου νόστιμοι και με κίτρινη κολοκύθα. Οι συνταγές μας είναι για παραδοσιακούς κολοκυθοκεφτέδες, αλλά και κιτρινο-κολοκυθοκεφτέδες, με μυρωδικά, που αν τους δοκιμάσετε, θα τους λατρέψετε, και οι οποίοι έχουν θέση στο καθημερινό κι όχι μόνο τραπέζι. Υλικά  500 γραμμάρια κολοκύθα καθαρισμένη 1 ξερό κρεμμύδι τριμμένο 4 φρέσκα κρεμμυδάκια ψιλοκομμένα 2 κουταλιές σούπας δυόσμο φρεσκοκομμένο 1 αβγό χτυπημένο 2 κουταλιές σούπας κεφαλοτύρι (ή κεφαλογραβιέρα ή μυζήθρα) 3-4 κ.σ. φρυγανιά τριμμένη (ή λίγο αλεύρι) αλάτι και φρεσκοκομμένο πιπέρι αλεύρι και ελαιόλαδο για τηγάνισμα ΕκτέλεσηΓια τους κολοκυθοκεφτέδες με κίτρινη κολοκύθα, τρίβουμε πρώτα την κολοκύθα σε μπολ, προσθέτουμε το κρεμμύδι τριμμένο, τα φρέσκα κρεμμυδάκια, το δυόσμο, το αβγό και το κεφαλοτύρι. Τα ανακατεύουμε πολύ καλά με σύρμα ή με το χέρι και αλατοπιπερώνουμε το μείγμα. Λίγη λίγη ρίχνουμε τη φρυγανιά έως ότου το μείγμα σφίξει αρκετά ώστε να πλάθεται σε κεφτεδάκια. Πλάθουμε τους κολοκυθοκεφτέδες, τους αλευρώνουμε και τους τηγανίζουμε για 2΄ από κάθε πλευρά. Τους στραγγίζουμε σε απορροφητικό χαρτί. Και σερβίρουμε. Παραδοσιακοί κολοκυθοκεφτέδεςΥλικά1 ½ κιλό μεσαίου μεγέθους κολοκύθια τριμμένα 150 γραμμάρια τυρί τύπου κεφαλογραβιέρας τριμμένο 1 αβγό 1 κρεμμύδι ψιλοτριμμένο 100 γραμμάρια φρυγανιά τριμμένη 1 μάτσο δυόσμο ψιλοκομμένο (χωρίς κοτσάνια) 1 μάτσο μαϊντανό ψιλοκομμένο (χωρίς κοτσάνια) αλάτι και φρεσκοτριμμένο πιπέρι λάδι για το τηγάνισμα αλεύρι για το τηγάνισμα ΕκτέλεσηΣε ένα σουρωτήρι βάζουμε το τριμμένο κολοκύθι ελαφρά αλατισμένο να στραγγίσει για μισή ώρα και μετά το στύβουμε. Σ’ ένα μεγάλο μπολ ανακατεύουμε όλα τα υλικά (εκτός από το λάδι και αλεύρι) και τα ζυμώνουμε καλά με το χέρι. Στο τέλος δοκιμάζουμε για αλάτι και προσθέτουμε, αν χρειάζεται. Σκεπάζουμε το μπολ με μεμβράνη και το βάζουμε στο ψυγείο για τουλάχιστον τρεις ώρες. Βγάζουμε το μείγμα από το ψυγείο την τελευταία στιγμή, πλάθουμε τους κεφτέδες και τους τηγανίζουμε σε καλό λάδι με μια πολύ ελαφριά επίστρωση από αλεύρι. Τους αφήνουμε σε απορροφητικό χαρτί να στραγγίσουν και τους σερβίρουμε ζεστούς ή κρύους, με συνοδεία αν θέλουμε σος από γιαούρτι, αγγούρι και λίγο σκόρδο.  ",https://www.tanea.gr/2019/10/29/recipes/kolokythokeftedes-paradosiakoi-alla-kai-me-kitrini-kolokytha/
Recipes,tanea.gr,Δροσερές σαλάτες με λάχανο,26 Νοεμβρίου 2019 | 13:19,tanea.gr,"Το λάχανο ή αλλιώς κράμβη, είναι νόστιμο, θρεπτικό και θεραπευτικό αφού μας εφοδιάζει με φυτικές ίνες,  νερό,  αλλά και βιταμίνες κι άλλες πολύτιμες ουσίες για τον οργανισμό (π.χ. θειαμίνη, βιταμίνη C, βιταμίνη Κ, βιταμίνη Β6, ασβέστιο και πληθώρα αντιοξειδωτικών) ενώ ελάχιστες θερμίδες (25 ανά 100 γραμμάρια)! Δεν έχουμε λοιπόν παρά να το συμπεριλάβουμε στη διατροφή μας. Ακολουθούν τρεις συνταγές για δροσερές σαλάτες με λάχανο. Πολίτικη σαλάτα  Δροσερή πολίτικη σαλάτα με έντονη γεύση και υπέροχα αρώματα, που θα τη λατρέψετε! Υλικά 1 μικρό λάχανο  κομμένο όπως στη λαχανοσαλάτα 1,2 καρότα τριμμένα σε χοντρό τρίφτη 2,3 κλωνάρια σέλινο χοντροκομμένο, βλαστούς και φύλλα 1,2 πιπεριές κόκκινες Φλωρίνης κομμένη ζυλιέν λίγη καφτερή πιπεριά, ψιλοκομμένη ελάχιστο σκόρδο, ψιλοκομμένο (προαιρετικά) ΕκτέλεσηΒάζουμε όλα μαζί τα υλικά σε λεκάνη, τα πασπαλίζουμε με αλάτι χοντρό και τα τρίβουμε με τις παλάμες να μαραθούν. Στη συνέχεια βάζουμε τα υλικά μας σε δοχείο γυάλινο, πυρέξ ή πλαστικό και το περιχύνουμε με καλό κρασόξιδο. Τρώγεται αμέσως, αλλά είναι καλύτερη μετά από 1-2 μέρες. Αν πρόκειται να την κρατήσουμε για περισσότερες ημέρες, ρίχνουμε στο τάπερ νερό μέχρι να σκεπαστεί η σαλάτα και την τοποθετούμε στο ψυγείο. Την βγάζουμε, την στραγγίζουμε, πιέζοντας ώστε να φύγουν τα υγρά και την βάζουμε στο πιάτο. Σερβίρουμε, περιχύνοντάς την μόνο με ελαιόλαδο. Λαχανοσαλάτα με μαγιονέζαH λαχανοσαλάτα με μαγιονέζα συνοδεύει τέλεια όλα τα ψητά κρέατα, ενώ μπορούμε ακόμα να τη χρησιμοποιήσετε σαν επάλειψη σε ψωμάκια. Υλικά1 κιλό λάχανο 2 κλωνάρια σέλερι 1 μήλο 1 κόκκινη πιπεριά 2 μικρά καρότα 1 μέτριο κρεμμύδι 2 κουταλιές σούπας λευκό ξύδι 1 φλιτζάνι σπιτική μαγιονέζα 2 κουταλιά σούπας μαϊντανό ψιλοκομμένο αλάτι Για τη σπιτική μαγιονέζα1 κρόκος αβγού 1/2 κουταλάκι γλυκό αλάτι 1/2 κ.γλ. σκόνη μουστάρδα 2 πρέζες ζάχαρη 250-300 ml ηλιέλαιο ή απαλό ελαιόλαδο 2 κ.γλ. φρέσκο χυμό λεμόνι 1 κ.σ. λευκό βαλσαμικό ξίδι ΕκτέλεσηΚόβουμε το λάχανο στη μέση και αφαιρούμε το κοτσάνι καθώς και τα εξωτερικά φύλλα. Το ψιλοκόβουμε με μαχαίρι σε ένα μεγάλο μπολ, όπου θα τοποθετήσουμε τη σαλάτα μας. Ψιλοκόβουμε τα κλωνάρια σέλερι και τα προσθέτουμε στο μπολ. Αφαιρούμε τα κουκούτσια από το μήλο και χωρίς να βγάλουμε τη φλούδα του το ψιλοκόβουμε σε κυβάκια. Ψιλοκόβουμε και την κόκκινη πιπεριά. Ψιλοκόβουμε ή τρίβουμε στο χοντρό τρίφτη τα καρότα και το κρεμμύδι. Περιχύνουμε με το ξίδι και ανακατεύουμε καλά τα λαχανικά. Αλατοπιπερώνουμε κατά βούληση και πασπαλίζουμε με 1 πρέζα ζάχαρη. Προσθέτουμε το μαϊντανό, τη μαγιονέζα κι ανακατεύουμε καλά τα υλικά. Σκεπάζουμε το μπολ και αφήνουμε τουλάχιστον για 2 ώρες στο ψυγείο. Λίγο πριν σερβίρουμε τη σαλάτα ελέγχουμε το αλατοπίπερο και το ξίδι και, αν χρειάζεται, προσθέτουμε λίγο ακόμα. Διατηρούμε την σαλάτα στο ψυγείο σκεπασμένη για 6-7 ημέρες. Για την σπιτική μαγιονέζα σε ένα μπολ βάζουμε τον κρόκο, το αλάτι, τη ζάχαρη και τη μουστάρδα και τα χτυπάμε με σύρμα να λιώσουν. Προσθέτουμε το μισό λεμόνι και ξύδι και συνεχίζοντας το χτύπημα με σύρμα προσθέτουμε το λάδι με ροή κλωστής μέχρι να πήξει. Όταν αφρατέψει και πήξει προσθέτουμε τον υπόλοιπο χυμό και ξύδι. Αν θέλουμε πιο αραιή μαγιονέζα προσθέτουμε λίγες σταγόνες νερό. Αν θέλουμε πιο σφιχτή προσθέτουμε λίγο ακόμα λάδι. Ελέγχουμε την οξύτητα και το αλατοπίπερο πριν σερβίρουμε. Σαλάτα λάχανο καρότο με σος γιαουρτιούΜια πεντανόστιμη σαλάτα με λάχανο, καρότα, ξινόμηλο και καλαμπόκι, που θα λατρέψουν άπαντες. Υλικά2 καρότα 2 κλωνάρια σέλερι ψιλοκομμένα 1 iceberg 1/2 λάχανο 1 ξινόμηλο με τη φλούδα 1 φλιτζάνι καλαμπόκι βρασμένο Για τη σος γιαουρτιού1 στραγγιστό γιαούρτι 2 κουταλιές σούπας μαγιονέζα 1 κ.σ. μουστάρδα 1 κ.σ. χυμό λεμονιού 1 πρέζα αλάτι 1 πρέζα ζάχαρη ΕκτέλεσηΓια τη σαλάτα λάχανο καρότο, πρώτα καθαρίζουμε και τρίβουμε τα καρότα σε χοντρό τρίφτη. Ψιλοκόβουμε το σέλερι. Χοντροκόβουμε το iceberg και το λάχανο. Πλένουμε το ξινόμηλο και χωρίς να βγάλουμε τη φλούδα του το κόβουμε σε καρέ. Σε μία βαθιά σαλατιέρα βάζουμε όλα τα κομμένα λαχανικά και το ξινόμηλο. Πασπαλίζουμε με το καλαμπόκι. Ετοιμάζουμε τη σος γιαουρτιού για τη σαλάτα λάχανο καρότο. Σε ένα μπολ βάζουμε το χυμό λεμονιού και προσθέτουμε αλάτι και ζάχαρη. Με ένα πιρούνι τα διαλύουμε καλά. Προσθέτουμε τη μουστάρδα, τη μαγιονέζα και το γιαούρτι. Τα ανακατεύουμε πολύ καλά. Περιχύνουμε τα λαχανικά με τη σος γιαουρτιού. Ανακατεύουμε καλά. Παγώνουμε τη σαλάτα για 10 λεπτά και τη σερβίρουμε.  ",https://www.tanea.gr/2019/11/26/recipes/droseres-salates-me-laxano/
Recipes,tanea.gr,Ριζότο κολοκύθας με γαρίδες,8 Νοεμβρίου 2019 | 12:27,tanea.gr,"Προετοιμασία 1 ώρα, Μαγείρεμα περίπου 2 ώρες Υλικά (για 4 μερίδες) 20 γαρίδες No 3, με τα κελύφη τους 180 ml ελαιόλαδο 3 ξερά κρεμμύδια ψιλοκομμένα + 1 χοντροκομμένο 2 λίτρα νερό 1 κιλό γλυκιά κολοκύθα (υπάρχει έτοιμη, καθαρισμένη, στα σουπερμάρκετ) 200 γρ. βούτυρο 400 γρ. ρύζι αρμπόριο 150 γρ. παρμεζάνα Διαδικασία Καθαρίζουμε τις γαρίδες κρατώντας τα κελύφη τους. Ρίχνουμε 50 ml ελαιόλαδο σε μια κατσαρόλα και τοποθετούμε σε μέτρια προς δυνατή φωτιά. Σοτάρουμε τα κελύφη μαζί με το χοντροκομμένο κρεμμύδι για 15 λεπτά, να αποκτήσουν έντονο κόκκινο χρώμα. Ρίχνουμε το νερό και βράζουμε σε μέτρια προς χαμηλή φωτιά για 30 λεπτά. Σουρώνουμε και κρατάμε το ζουμί για να το χρησιμοποιήσουμε αργότερα. Καθαρίζουμε την κολοκύθα, αν δεν έχουμε αγοράσει καθαρισμένη. Το 1/3 του εσωτερικού της το κόβουμε σε κύβους του 1 εκ. και τα υπόλοιπα 2/3 τα χοντροκόβουμε. Σοτάρουμε σε ένα τηγάνι, σε μέτρια φωτιά, 20 ml ελαιόλαδο, το 1 ψιλοκομμένο κρεμμύδι και τους μικρούς κύβους κολοκύθας για περίπου 10 λεπτά. Σοτάρουμε, σε χαμηλή φωτιά, σε μια κατσαρόλα 100 γρ. βούτυρο με τη χοντροκομμένη κολοκύθα και το τελευταίο ψιλοκομμένο κρεμμύδι, για 20-25 λεπτά, να μαλακώσει πάρα πολύ η κολοκύθα. Τη χτυπάμε στο μούλτι να γίνει ένας λείος πουρές. Ρίχνουμε σε μια κατσαρόλα με χοντρό πάτο 80 ml ελαιόλαδο, το τελευταίο ψιλοκομμένο κρεμμύδι και το ρύζι και σοτάρουμε, σε χαμηλή θερμοκρασία, για περίπου 5 λεπτά. Προσθέτουμε σιγά-σιγά όσο από τον ζωμό από τις γαρίδες χρειάζεται για να γίνει το ριζότο μας. Καθώς ρίχνουμε τον ζωμό, ανακατεύουμε συνεχώς για περίπου 20 λεπτά. Προσθέτουμε τον πουρέ κολοκύθας, περίπου 5 κ.σ. από την ψιλοκομμένη κολοκύθα, 100 γρ. βούτυρο, την παρμεζάνα, αλάτι και πιπέρι, χαμηλώνουμε τη φωτιά στο ελάχιστο και ανακατεύουμε συνεχώς μέχρι να δέσει το ριζότο. Ψήνουμε τις γαρίδες σε ένα τηγάνι με 30 ml ελαιόλαδο για 2 λεπτά από την κάθε πλευρά. Σερβίρουμε το ριζότο σε μια πιατέλα. Βάζουμε από πάνω τις γαρίδες και φρεσκοτριμμένο μαύρο πιπέρι. Πηγή:  Γευσιγνώστης",https://www.tanea.gr/2019/11/08/recipes/rizoto-kolokythas-me-garides/
Recipes,tanea.gr,Μυζηθροπιτες ή μυζηθροπιτάκια με μέλι,2 Δεκεμβρίου 2019 | 13:03,tanea.gr,"Από τις πιο νόστιμες πίτες της κρητικής κουζίνας οι μυζηθρόπιτες γίνονται εύκολα και θα τις απολαύσουν άπαντες όλες τις ώρες της ημέρας. Υλικά  1/2 κιλό αλεύρι για κρητικόφύλλο και πίτες 400 γραμμάρια (10 κουταλιές) 250 γρ. (1 ποτήρι) νερό χλιαρό 45 γρ. (3 κουταλιές) τσικουδιά 5 γρ. (1 κουταλάκι) αλάτι μέλι για το σερβίρισμαΕκτέλεσηΕτοιμάζουμε μια μαλακή ζύμη με το αλεύρι, το ελαιόλαδο, το αλάτι, την τσικουδιά και το νερό και την αφήνουμε για μισή ώρα να ξεκουαστεί. Στραγγίζουμε την μυζήθρα και φτιάχνουμε 10 μπαλάκια στο μέγεθος ενός αυγού. Χωρίζουμε τη ζύμη σε 10 μέρη και ανοίγουμε φύλλα διαμέτρου 5 εκ. περίπου. Σε κάθε φύλλο τοποθετούμε ένα μπαλάκι μυζήθρας στη μέση και κλείνουμε προσεκτικά το φύλλο ώστε να σκεπαστεί η μυζήθρα. Τα μπαλάκια τα πιέζουμε σιγά-σιγά με τη βοήθεια ενός πλάστη ώστε το τυρί να πάει προς τις άκρες και τα πιτάκια να γίνουν λεπτά στο σχήμα ενός πιάτου 15 εκ. Με μικρότερα μπαλάκια ζύμης μπορούμε να βγάλουμε μικρότερα σε μέγεθος πιτάκια. Τηγανίζουμε σε  αντικολλητικό τηγάνι για 2 λεπτά από κάθε πλευρά και  σερβίρουμε με μέλι.  ",https://www.tanea.gr/2019/12/02/recipes/myzithropites-i-myzithropitakia-me-meli/
Recipes,tanea.gr,Σπιτικό ρολό χοιρινό με δαμάσκηνα και βερίκοκ,15 Νοεμβρίου 2019 | 12:53,tanea.gr,"Μια παραλλαγή του χοιρινού με δαμάσκηνα και βερίκοκα, που γίνεται γρήγορα κι εύκολα, και θα απολαύσει όποιος τη δοκιμάσει στο καθημερινό κι όχι μόνο τραπέζι. Υλικά  1,5 κιλό φιλέτο χοιρινό 1 συσκευασία βερίκοκα, αποξηραμένα 1 συσκευασία δαμάσκηνα, αποξηραμένα 1 φλιτζάνι κονιάκ 1 κουταλιά σούπας ελαιόλαδο αλάτι και φρεσκοτριμμένο πιπέρι 1 λαδόκολλα ΕκτέλεσηΣε μπολ ρίχνουμε το κονιάκ και μουλιάζουμε τα βερίκοκα και τα δαμάσκηνα. Προθερμαίνουμε το φούρνο στους 180 βαθμούς Κελσίου. Πλένουμε το φιλέτο, σκουπίζουμε με απορροφητικό χαρτί κουζίνας, το τοποθετούμε ανάμεσα σε 2 φύλλα διάφανης μεμβράνης και το χτυπάμε με το ειδικό σφυράκι για να ανοίξει. Αλείφουμε με το λάδι, αλατοπιπερώνουμε το κρέας μας και από τις δύο πλευρές και το τοποθετούμε επάνω στη λαδόκολλα. Απλώνουμε κατά μήκος του φιλέτου τα βερίκοκα και τα δαμάσκηνα, και τυλίγουμε το φιλέτο μαζί με τη λαδόκολλα σε ρολό. Δένουμε το ρολό με τον ειδικό σπάγκο, το τοποθετούμε σε ταψάκι και το ψήνουμε για μία ώρα περίπου. Λίγο πριν το βγάλουμε από το φούρνο, ανοίγουμε τη λαδόκολλα για να πάρει χρώμα. Σερβίρουμε το χοιρινό  κομμένο σε ροδέλες. Μπορούμε να συνοδεύουμε με ρύζι ή πουρέ και σαλάτα της αρεσκείας μας.  ",https://www.tanea.gr/2019/11/15/recipes/spitiko-rolo-xoirino-me-damaskina-kai-verikok/
Recipes,tanea.gr,Γίγαντες στο φούρνο,25 Νοεμβρίου 2019 | 13:07,tanea.gr,"Από τα αγαπημένα όσπρια οι γίγαντες, γίνονται πεντανόστιμοι στο φούρνο, όταν τους συνδυάσουμε με ντομάτα, λαχανικά και μυρωδικά και τους ψήσουμε τόσο όσο χρειάζεται ώστε να μελώσουν και να βγάλουν την υπέροχη γεμάτη γεύση τους. Υλικά250 γραμμάρια γίγαντες 2 φύλλα δάφνης 1 φλιτζάνι τσαγιού (200 ml) ελαιόλαδο 2 φλ. τσ. (400 γρ.) ντομάτες, ψιλοκομμένες, με τα υγρά τους (ή 1 κονσέρβα ολόκληρα ντοματάκια, με τους χυμούς τους, τα οποία ψιλοκόβουμε) 1 φλ. τσ. λιαστές ντομάτες σε λάδι, καλά στραγγισμένες 3 πιπεριές Φλωρίνης, κομμένες σε ροδέλες 2 ξερά κρεμμύδια, ψιλοκομμένα 3 – 4 κλωνάρια σέλινο (με τα φύλλα), ψιλοκομμένα ½ ματσάκι άνηθος (χωρίς τα κοτσάνια), ψιλοκομμένος 2 κουταλιές σούπας μπούκοβο (γλυκό ή καυτερό ή μισό-μισό) 3 κ. σ. φρυγανιά, τριμμένη αλάτι και φρεσκοτριμμένο πιπέρι ΕκτέλεσηΜουσκεύουμε αποβραδίς τους γίγαντες σε ένα μεγάλο μπολ με κρύο νερό. Την επόμενη ημέρα τους στραγγίζουμε, τους ξεπλένουμε καλά με κρύο νερό και τους ρίχνουμε σε μια μεγάλη κατσαρόλα. Τους καλύπτουμε καλά με κρύο νερό, προσθέτουμε τα φύλλα δάφνης και τους βάζουμε να πάρουν μια βράση σε δυνατή φωτιά. Χαμηλώνουμε τη φωτιά, ξαφρίζουμε για όσο διάστημα ανεβαίνει αφρός στην επιφάνεια και σιγοβράζουμε για 1 ώρα. Παράλληλα, σε ένα αντικολλητικό τηγάνι ζεσταίνουμε το μισό ελαιόλαδο σε μέτρια φωτιά και σοτάρουμε τα κρεμμύδια και τις πιπεριές Φλωρίνης για 5 – 6 λεπτά, μέχρι να ροδίσουν ελαφρά. Αλατοπιπερώνουμε και αποσύρουμε από τη φωτιά. Προθερμαίνουμε το φούρνο στους 180°C. Μόλις περάσει η 1 ώρα βρασίματος των φασολιών, τα στραγγίζουμε (κρατάμε το ζουμί στην άκρη), και τα αδειάζουμε σε ένα μέτριο, βαθύ ταψί. Προσθέτουμε τις ψιλοκομμένες ντομάτες, με τους χυμούς τους, το σοταρισμένο μείγμα πιπεριάς-κρεμμυδιών, τις λιαστές ντομάτες, το σέλινο, τον άνηθο και το μπούκοβο. Αλατοπιπερώνουμε, περιχύνουμε με το υπόλοιπο ελαιόλαδο και 1 φλιτζάνι (200 ml) από το νερό από το βράσιμο των φασολιών. Ανακατεύουμε, πασπαλίζουμε με την τριμμένη φρυγανιά και βάζουμε το ταψί σε ένα από τα μεσαία ή χαμηλά ράφια του φούρνου. Ψήνουμε τους γίγαντες για 1 ώρα, μέχρι να μαλακώσουν και να χυλώσουν. Τους σερβίρουμε ζεστούς ή σε θερμοκρασία περιβάλλοντος.  ",https://www.tanea.gr/2019/11/25/recipes/gigantes-sto-fourno/
Recipes,tanea.gr,Σιροπιαστή πορτοκαλόπιτα με κρέμα,22 Νοεμβρίου 2019 | 13:09,tanea.gr,"Λατρεμένο γλυκό με το αγαπημένο φρούτο εποχής, το πορτοκάλι. Η συνταγή είναι για πεντανόστιμη σιροπιαστή πορτοκαλόπιτα με απαλή κρέμα που θα ξετρελάνει όποιον τη δοκιμάσει. Υλικά  Για την πορτοκαλόπιτα 2 πορτοκάλια 7 αβγά (παγωμένα) 300 γραμμάρια ζάχαρη 250 γρ. σιμιγδάλι ψιλό 20 γρ. μπέικιν πάουντερ Για το σιρόπι χυμό από πορτοκάλια 500 ml νερό 500 γρ. ζάχαρη Για την κρέμα 1 λίτρο γάλα 100 γρ. κορν φλάουερ 150 γρ. ζάχαρη 2 βανίλιες 1 κρόκο αβγού 100 γρ. βούτυρο σε θερμοκρασία δωματίου ΕκτέλεσηΓια να φτιάξουμε το σιρόπι, αφού πάρουμε το χυμό από τα πορτοκάλια τον κρατάμε στην άκρη για το σιρόπι. Σε μια μικρή κατσαρόλα τοποθετούμε όλα τα υλικά για το σιρόπι και βράζουμε για 5 λεπτά. Σε άλλη κατσαρόλα βράζουμε  τα πορτοκάλια με αρκετό νερό για μισή ώρα, σουρώνουμε από το νερό και πιέζουμε τα φρούτα μας για να φύγουν τα πολλά υγρά. Πολτοποιούμε τα πορτοκάλια σε multi και αφήνουμε κρυώσει. Για την πορτοκαλόπιτα χωρίζουμε τα αβγά και χτυπάμε τα ασπράδια μαρέγκα. Χτυπάμε τους κρόκους με τη ζάχαρη πολύ καλά. Προσθέτουμε τον πολτό πορτοκαλιού και συνεχίζουμε να χτυπάμε, ρίχνουμε το σιμιγδάλι και το μπέικιν πάουντερ. Προσθέτουμε σταδιακά τη μαρέγκα και ανακατεύουμε απαλά με μια μαρίζ. Ρίχνουμε το μείγμα σε βουτυρωμένο και αλευρωμένο ταψί. Ψήνουμε σε προθερμασμένο φούρνο στους 180 βαθμούς για 20 λεπτά. Όταν βγάλουμε από το φούρνο τρυπάμε την επιφάνεια με μια οδοντογλυφίδα και σιροπιάζουμε. Για να φτιάξουμε την κρέμα βάζουμε σε μια κατσαρόλα όλα τα υλικά εκτός από το βούτυρο, χτυπάμε το αβγό και το ρίχνουμε και αυτό. Βράζουμε σε μέτρια θερμοκρασία και ανακατεύουμε συνεχώς μέχρι να πήξει η κρέμα. Αποσύρουμε από τη φωτιά και προσθέτουμε το βούτυρο κομμένο σε μικρά κομμάτια και ανακατεύουμε να λιώσει με τη θερμότητα. Απλώνουμε τη κρέμα πάνω στη πορτοκαλόπιτα και σκεπάζουμε με μεμβράνη, να εφάπτεται πάνω στη κρέμα. Αφήνουμε στο ψυγείο για τρεις ώρες, κόβουμε σε κομμάτια και σερβίρουμε.  ",https://www.tanea.gr/2019/11/22/recipes/siropiasti-portokalopita-me-krema/
Recipes,tanea.gr,Σπιτικό παστέλι με αμύγδαλα και πορτοκάλι,29 Νοεμβρίου 2019 | 13:03,tanea.gr,"Προετοιμασία 20’ ΥΛΙΚΑ ΓΙΑ 8-10 παστέλια (περίπου 8×8 εκ.) 220 γρ. αναποφλοίωτο σουσάμι 250 γρ. μέλι θυμαρίσιο ή πορτοκαλιάς 1½ κ.σ. ξύσμα ακέρωτου πορτοκαλιού 1½ κ.γ. κανέλα σκόνη ½ κ.γ. γαρίφαλο σκόνη 100 γρ. αμύγδαλα άσπρα Ανθόνερο Φύλλα πορτοκαλιάς, λεμονιάς ή νεραντζιάς (προαιρετικά) ΔΙΑΔΙΚΑΣΙΑ Καβουρδίζουμε τα αμύγδαλα σε ένα τηγάνι για περίπου 4-5 λεπτά μέχρι να πάρουν χρώμα και αρωματιστούν. Τα αφήνουμε στην άκρη. Στη συνέχεια, στο ίδιο τηγάνι καβουρδίζουμε το σουσάμι μέχρι να πάρει χρυσαφί χρώμα, ανακατεύοντας συνεχώς με ξύλινη σπάτουλα για να μην καεί. Απλώνουμε σε μια επιφάνεια μια λαδόκολλα. Την ψεκάζουμε με ανθόνερο (εναλλακτικά ετοιμάζουμε μια καθαρή μαρμάρινη επιφάνεια, την οποία μπορούμε να ψεκάσουμε με ανθόνερο ή να την αλείψουμε με λίγο λάδι). Σε μια κατσαρόλα βάζουμε το μέλι και το ζεσταίνουμε σε πολύ χαμηλή φωτιά. Αφού ζεσταθεί και ρευστοποιηθεί το μέλι, προσθέτουμε το ξύσμα πορτοκαλιού, την κανέλα και το γαρίφαλο. Προσθέτουμε με τη σειρά το σουσάμι και τα αμύγδαλα στην κατσαρόλα. Ανακατεύουμε με ξύλινο κουτάλι μέχρι το μείγμα να αρχίσει να δένει. Αποσύρουμε την κατσαρόλα από τη φωτιά και αδειάζουμε το περιεχόμενο πάνω στη λαδόκολλα, απλώνοντάς το με τη βοήθεια μιας σπάτουλας σιλικόνης στο επιθυμητό πάχος (1-1,5 εκ.). Στη συνέχεια, και αφού το μείγμα έχει αρχίσει να κρυώνει ελαφρά, το κόβουμε με μαχαίρι στο επιθυμητό μέγεθος και σχήμα. Μπορούμε να το κάνουμε και μπουκίτσες αν μας βολεύει καλύτερα. Πηγή:  Γευσιγνώστης ",https://www.tanea.gr/2019/11/29/recipes/spitiko-pasteli-me-amygdala-kai-portokali/
Recipes,tanea.gr,Χοιρινό με πορτοκάλι,15 Νοεμβρίου 2019 | 13:46,tanea.gr,"Προετοιμασία 10΄ Μαγείρεμα 40΄ Υλικά (για 4-5 μερίδες) 1 κιλό χοιρινό κρέας κομμένο σε 3-4 κομμάτια 80 ml ελαιόλαδο 10-12 σκελίδες σκόρδου ακαθάριστες 250 ml (ή ροζέ) κρασί 250 ml χυμός πορτοκαλιού 1 κλαδάκι φρέσκο θυμάρι (ή 1 κ.γ. ξερό) Αλάτι Διαδικασία Πλένουμε καλά το κρέας και το στεγνώνουμε με χαρτί κουζίνας. Σε μια κατσαρόλα βάζουμε το ελαιόλαδο να κάψει και τοποθετούμε τα κομμάτια του κρέατος. Οταν ξεκολλούν μόνα τους από τον πάτο της κατσαρόλας (δοκιμάζουμε χωρίς να τα τρυπάμε με πιρούνι), τα γυρίζουμε με ένα κουτάλι να τσιγαριστούν από όλες τις πλευρές. Σβήνουμε με το κρασί και προσθέτουμε τα σκόρδα, το θυμάρι, το αλάτι. Μόλις αρχίσει να βράζει έντονα, προσθέτουμε και τον χυμό πορτοκαλιού και σκεπάζουμε την κατσαρόλα. Σιγομαγειρεύουμε προσθέτοντας όταν χρειαστεί λίγο νερό, μέχρι να μαλακώσει το κρέας. Οταν είναι έτοιμο, το κόβουμε σε μικρότερες μερίδες και μαγειρεύουμε μέχρι να απορροφηθούν τα υγρά και να μείνει με μια μελωμένη σάλτσα. Σημειώσεις – Μπορεί να γίνει και σε χύτρα ταχύτητας: αφού προσθέσουμε τον χυμό πορτοκαλιού, κλείνουμε τη χύτρα ταχύτητας και μαγειρεύουμε για όσο χρόνο προτείνουν για το χοιρινό οι οδηγίες της χύτρας. Ανοίγουμε τη χύτρα και αφού κόψουμε σε μερίδες το κρέας αφήνουμε να βράσει με ανοιχτό το καπάκι μέχρι να απορροφηθούν τα υγρά που έχουν μείνει. – Αν μας αρέσουν οι γλυκόξινες γεύσεις, προσθέτουμε λίγο πριν από το τέλος του μαγειρέματος ένα κουταλάκι του γλυκού πετιμέζι ή μέλι. – Αντί θυμάρι, μπορούμε να αρωματίσουμε το χοιρινό μας με αρισμαρί (δεντρολίβανο) ή ρίγανη. Πηγή:  Γευσιγνώστης",https://www.tanea.gr/2019/11/15/recipes/xoirino-me-portokali/
Recipes,tanea.gr,Αλμυρή τάρτα με τυριά και μπέικον,11 Νοεμβρίου 2019 | 13:13,tanea.gr,"Εύκολη και γρήγορη αλμυρή τάρτα με τυριά και μπέικον, που μπορεί να φαγωθεί όλες τις ώρες της ημέρας, και θα απολαύσουν οι λάτρεις των τυριών κι όχι μόνο. Υλικά  Για τη ζύμη2 φλιτζάνια αλεύρι ½ κουταλιές γλυκού μπέικιν πάουντερ 1/2 φλιτζάνι βούτυρο φρέσκο 1 αβγό 2 κουταλιές γλυκού νερό λίγο αλάτι Για τη γέμιση100 γραμμάρια μπέικον ψιλοκομμένο 300 γρ. κασέρι χοντροτριμμένο 300 γρ. μετοβόνε χοντροτριμμένο ½ κιλό πράσα καθαρισμένα και λεπτοκομμένα 30 γρ. ελαιόλαδο 1 κουταλάκι γλυκού δυόσμο 2 αβγά 1 φλιτζάνι τσαγιού γιαούρτι αλάτι και πιπέρι ΕκτέλεσηΓια να φτιάξουμε τη ζύμη σε ένα μπολ ανακατεύουμε όλα τα υλικά διαδοχικά αρχίζοντας από το αλεύρι. Ζυμώνουμε καλά με το χέρι και φτιάχνουμε μια μπάλα. Την αφήνουμε να ξεκουραστεί στο ψυγείο για 30 λεπτά και ετοιμάζουμε τη γέμιση. Σε μια κατσαρόλα ζεσταίνουμε το ελαιόλαδο και ρίχνουμε μέσα το ψιλοκομμένο μπέικον, προσθέτουμε το πράσο και αφήνουμε τα υλικά να ψηθούν καλά χωρίς όμως να ροδίσουν. Κλείνουμε το μάτι και προσθέτετε το αλατοπίπερο και τον δυόσμο. Ρίχνουμε τα τυριά και  ανακατεύουμε καλά. Αφήνουμε το μείγμα μας να κρυώσει για 10 λεπτά και κατόπιν χτυπάμε το γιαούρτι με τα αυγά κι ανακατεύουμε καλά. Προθερμαίνουμε τον φούρνο στους 180°C κι ετοιμάζουμε την βάση της τάρτας μας. Με τη βοήθεια ενός πλάστη πάνω σε ελαφρώς αλευρωμένο πάγκο ανοίγουμε με τη ζύμη ένα χοντρό, στρογγυλό φύλλο πάχους περίπου 1 εκ. Το απλώνουμε μέσα στην ταρτιέρα, αφού πρώτα τη βουτυρώσουμε, να καλύψει τον πάτο και τα τοιχώματά της. Προσθέτουμε μέσα τη γέμιση. Ψήνουμε την τάρτα στον προθερμασμένο φούρνο για 30 λεπτά, σκεπασμένη με λαδόκολλα. Έπειτα αφαιρούμε τη λαδόκολλα και συνεχίζουμε το ψήσιμο για 15 λεπτά ακόμα μέχρι να ροδοκοκκινίσει καλά η τάρτα.  ",https://www.tanea.gr/2019/11/11/recipes/almyri-tarta-me-tyria-kai-mpeikon/
Recipes,tanea.gr,Σοκολατάκια με τρία υλικά,27 Νοεμβρίου 2019 | 13:11,tanea.gr,"Μια πανεύκολη και γρήγορη συνταγή για το γλύκισμα, το οποίο δεν λείπει από κανένα σπίτι, τα σοκολατάκια, που φτιάχνονται με μόλις τρία υλικά. Υλικά  1λευκή σοκολάτα 1  μαύρη σοκολάτα 1 σοκολάτα γάλακτος ΕκτέλεσηΛιώνουμε τις σοκολάτες σε μπεν μαρί. Τοποθετούμε σε ένα ταψίμια λαδόκολλα. Ρίχνουμε μίαμία τις λιωμένεςσοκολάτες σε κυκλικό σχήμα τη μία πάνω στην άλλη. Με ένα μαχαίρι ανακατεύουμε το μέιγμα ώστε να πάρουν διάφορα σχέδια οι σοκολάτες. Τις αφήνουμε να κρυώσουν και μετά κόβουμε σε σχέδια της αρεσκείας μας με τη βοήθεια φόρμες ή σχέδια της αρεσκείας μας π.χ. κύκλους. Μπορούμε επίσης να προσθέσουμε στις σοκολάτες μας ή να πασπαλίσουμε τα σοκολατάκια μας με ξηρούς καρπούς της αρεσκείας μας σπασμένους, κράνμπερι κ.ά.  ",https://www.tanea.gr/2019/11/27/recipes/sokolatakia-me-tria-ylika/
Recipes,tanea.gr,Τρεις συνταγές για πατάτες αλλιώς,28 Νοεμβρίου 2019 | 13:14,tanea.gr,"Τροφή μεγάλης διατροφικής αξίας η πατάτα, γίνεται πεντανόστιμη όπως και να την μαγειρέψουμε. Ακολουθούν τρεις συνταγές για πατάτες αντιναχτές, πουρέ με το πιρούνι και πατατοσαλάτα, που θα λατρέψετε και θα απολαύσουν άπαντες. Πατάτες αντιναχτές  Μια ξεχωριστή συνταγή της κυπριακής κουζίνας οι πατάτες αντιναχτές μαγειρεύονται με την φλούδα, κόλιανδρο και κόκκινο κρασί. Υλικά1 κιλό μικρές πατάτες με φλούδα, καλά πλυμένες 1 ή 2 κουταλιές σπόρους κόλιανδρο, κοπανισμένους 1 κρασοπότηρο κόκκινο ξηρό κρασί 1 κουταλάκι αλάτι ½ κουταλάκι πιπέρι ελαιόλαδο για το τηγάνισμα ΕκτέλεσηΑφού πλύνουμε πολύ καλά τις πατάτες, τις σπάμε με ένα βαρύ αντικείμενο (πχ. γουδοχέρι, πλάστη) ώστε να δημιουργηθούν ρωγμές στη σάρκα τους. Τοποθετούμε στο μάτι της κουζίνας μια πλατιά και ρηχή κατσαρόλα ή τηγάνι, προσθέτουμε μπόλικο ελαιόλαδο και όταν ζεσταθεί ρίχνουμε μέσα τις πατάτες για να τηγανιστούν. Τις αφήνουμε σε μέτρια φωτιά για 10 έως 15 λεπτά μέχρι να μαλακώσουν και να αποκτήσουν χρυσαφί χρώμα.  Στη συνέχεια αυξάνουμε τη φωτιά και συνεχίζουμε το τηγάνισμα για ακόμη 5 λεπτά μέχρι να γίνουν τραγανές. Έπειτα με μια τρυπητή κουτάλα, αφαιρούμε τις πατάτες από το σκεύος και πετάμε το ελαιόλαδο. Τοποθετούμε ξανά τις πατάτες στην κατσαρόλα μαζί με τους σπόρους κόλιανδρου, το αλάτι, το πιπέρι και στο τέλος τις σβήνουμε με το κόκκινο κρασί.  Σκεπάζουμε το σκεύος μας με το καπάκι και το κουνάμε έντονα για να ανακατευτούν όλα τα υλικά.  Η διαδικασία αυτή δεν πρέπει να κρατήσει περισσότερο από 1 λεπτό.  Στη συνέχεια τις αφήνουμε για λίγα λεπτά στη φωτιά για να απορροφήσουν το κρασί. Σερβίρονται ζεστές με ψιλοκομμένο δεντρολίβανο και συνοδεύουν θαυμάσια τα κρεατικά μας. Σπιτικός πιρουνάτος πουρές που λιώνει στο στόμα με πατάτα, ελαιόλαδο, μαϊντανό, αλάτι και πιπέρι. 600 γραμμάρια πατάτες 300 γρ. ελαιόλαδο αλάτι και φρεσκοτριμμένο πιπέρι 1/4 ματσάκι μαϊντανό, ψιλοκομμένο Πλένουμε καλά τις πατάτες με τη φλούδα και τις βάζουμε σε κατσαρόλα με αλατισμένο κρύο νερό, έτσι ώστε να τις καλύπτει. Βάζουμε την κατσαρόλα σε μέτρια προς δυνατή φωτιά για να βράσει. Όταν φτάσει σε σημείο βρασμού, χαμηλώνουμε τη φωτιά και σιγοβράζουμε τις πατάτες για περίπου 20 λεπτά, μέχρι να μαλακώσουν. Δοκιμάζουμε με το μαχαίρι. Αποσύρουμε την κατσαρόλα απο τη φωτιά και στραγγίζουμε τις πατάτες. Προσεκτικά, όσο είναι ζεστές, τις ξεφλουδίζουμε και τις βάζουμε σε μπολ. Περιχύνουμε τις πατάτες με το ελαιόλαδο, λίγο-λίγο για να ενσωματωθεί ενώ τις λιώνουμε με πιρούνι μέχρι να γίνουν πουρές. Προσθέτουμε αλάτι,  φρεσκοτριμμένο πιπέρι και τον μαϊντανό ψιλοκομμένο. Ανακατεύουμε λίγο ακόμα. Σερβίρουμε όσο ο πιρουνάτος πουρές είναι ακόμα ζεστός. Πατατοσαλάτα Πεντανόστιμη πατατοσαλάτα με μαγιονέζα και μουστάρδα,  που είναι υπέροχη σκέτη, σε σάντουιτς ή σαν γαρνιτούρα. Υλικά1 1/2 κιλά πατάτες, μέτριες 2 κουταλιές σουπας μουστάρδα, απαλή 200 γραμμάρια μαγιονέζα ξύσμα, από 2 λεμόνια χυμό, από 1 λεμόνι 1 κουταλιά σούπας μέλι αλάτι και φρεσκοτριμμένο πιπέρι 2 κ.σ. ελαιόλαδο 3 κ.σ. ξίδι, από λευκό κρασί 50 γρ. κάππαρη 50 γρ. ελιές 4 φρέσκα κρεμμυδάκια 2 κλ. σέλερι 1/2 ματσάκι μαϊντανό 1 κουταλάκι γλυκού πάπρικα, καπνιστή ΕκτέλεσηΚρατάμε τις πατάτες με τη φλούδα τους και τις πλένουμε πολύ καλά. Τις βάζουμε σε κατσαρόλα με κρύο νερό, προσθέτουμε αλάτι και τις βάζουμε σε δυνατή φωτιά. Βράζουμε για 30-40 λεπτά. Μπορούμε να τις τρυπήσουμε με ένα πιρούνι για να ελέγξουμε αν έχουν βράσει. Στη συνέχεια τις σουρώνουμε και τις αφήνουμε στην άκρη να κρυώσουν για 10 λεπτά. Σε ένα μεγάλο μπολ βάζουμε τη μουστάρδα, τη μαγιονέζα, το ξύσμα από τα λεμόνια, τον χυμό από το λεμόνι, το μέλι, πιπέρι, αλάτι και ανακατεύουμε με ένα σύρμα χειρός μέχρι να ομογενοποιηθούν τα υλικά. Μόλις κρυώσουν οι πατάτες, τις ξεφλουδίζουμε και τις κόβουμε ακανόνιστα, σε μεγάλα κομμάτια. Προσθέτουμε αλάτι, πιπέρι, το ελαιόλαδο, το ξίδι και ανακατεύουμε. Στη συνέχεια, βάζουμε τις πατάτες στη μαρινάδα και προσθέτουμε την κάππαρη, τις ελιές κομμένες σε ροδέλες. Ψιλοκόβουμε τα φρέσκα κρεμμυδάκια, το σέλερι, τον μαϊντανό και τα προσθέτουμε στο μπολ με τις πατάτες. Ανακατεύουμε με μία ξύλινη κουτάλα και μεταφέρουμε σε μπολ σερβιρίσματος. Σερβίρουμε με καπνιστή πάπρικα. Η πατατοσαλάτα μας διατηρείται στο ψυγείο, όπου όσο περισσότερο μείνει τόσο πιο νόστιμη γίνεται.  ",https://www.tanea.gr/2019/11/28/recipes/treis-syntages-gia-patates-allios/
Recipes,tanea.gr,Ριζότο με παντζάρια,19 Νοεμβρίου 2019 | 12:55,tanea.gr,"Μια συνταγή για υπέροχο ριζότο με παντζάρια, με απίστευτο χρώμα, γεύση και υφή, που θα φτιάξετε και θα ξαναφτιάξετε. Υλικά  500 γραμμάρια παντζάρια, ωμά 1 1/2 λίτρο ζωμό, κοτόπουλο 1 κρεμμύδι, ψιλοκομμένο 2 σκελίδες σκόρδο, ψιλοκομμένες 300 γρ. ρύζι για ριζότο 120 γρ. κρασί κόκκινο 3 κουταλιές σούπας ελαιόλαδο 2 κ.σ. θυμάρι, φρέσκο, μόνο τα φύλλα του 1 λεμόνι για το χυμό και το ξύσμα του 3 κ.σ. βούτυρο 1 πρέζα ζάχαρη κρυσταλλική αλάτι και φρεσκοτριμμένο πιπέρι παρμεζάνα ΕκτέλεσηΣε μια βαθιά κατσαρόλα βάζουμε ένα λίτρο νερό και ρίχνουμε 2 κύβους ζωμό κοτόπουλο και το βάζουμε πάνω σε μέτρια φωτιά μέχρι να διαλυθούν οι κύβοι. Σε περίπτωση που χρησιμοποιούμε έτοιμα βρασμένα παντζάρια τα σουρώνουμε σε ένα σουρωτήρι το οποίο έχουμε βάλει πάνω από ένα μπολ, προκειμένου να κρατήσουμε τα ζουμιά του παντζαριού. Παίρνουμε τα μισά από τα παντζάρια και τα βάζουμε στο μπλέντερ. Προσθέτουμε με μια κουτάλα λίγο ζωμό και τα χτυπάμε πολύ καλά μέχρι να πάρουμε έναν αραιό πουρέ και να μην έχει καθόλου κομμάτια παντζαριού. Μετά ρίχνουμε τον πουρέ στην κατσαρόλα με τον ζωμό και κλείνουμε τη φωτιά γιατί δε θέλουμε να βράσει άλλο ο ζωμός. Τα υπόλοιπα παντζάρια τα κόβουμε σε κύβους και τα βάζουμε σε ένα μπολ. Ψιλοκόβουμε το κρεμμύδι. Παίρνουμε μια βαθιά κατσαρόλα και τη βάζουμε σε μέτρια προς δυνατή φωτιά. Ρίχνουμε μέσα 3 κ.σ. ελαιόλαδο, προσθέτουμε το κρεμμύδι και λίγα φύλλα θυμάρι ψιλοκομμένα. Ανακατεύουμε με μια ξύλινη κουτάλα. Ρίχνουμε αλάτι, πιπέρι και μια πρέζα ζάχαρη. Ανακατεύουμε συχνά μέχρι να καραμελώσει καλά το κρεμμύδι και να μην κολλήσει στην κατσαρόλα. Στη συνέχεια ρίχνουμε το ρύζι και το σοτάρουμε ανακατεύοντας το με μια σπάτουλα μέχρι να γίνει ελαφριά διάφανο. Μόλις συμβεί αυτό, σβήνουμε με το κόκκινο κρασί και ανακατεύουμε μέχρι να εξατμιστεί τελείως το αλκόολ. Χαμηλώνουμε τη φωτιά και ρίχνουμε 2 κουταλιές ζωμού. Ανακατεύουμε συνεχώς προσέχοντας να μην κολλήσει το ρύζι στον πάτο της κατσαρόλας. Μόλις το ριζότο πιει όλη την υγρασία προσθέτουμε άλλη μία κουταλιά ζωμό. Επαναλαμβάνουμε την ίδια διαδικασία μέχρι να τελειώσει ο ζωμός και το ρύζι να κρατάει λίγο. Αποσύρουμε την κατσαρόλα από τη φωτιά και ρίχνουμε το βούτυρο, την παρμεζάνα και το ξύσμα από το λεμόνι. Ανακατεύουμε ξανά μέχρι να δέσει τελείως το ριζότο. Τέλος προσθέτουμε τα παντζάρια που είχαμε κόψει σε κύβους, ανακατεύουμε απαλά και σερβίρουμε.  ",https://www.tanea.gr/2019/11/19/recipes/rizoto-me-pantzaria/
Recipes,tanea.gr,Μοσχαρίσιο φιλέτο με κους κους,13 Νοεμβρίου 2019 | 15:58,tanea.gr,"Μια συνταγή για πεντανόστιμο και υγιεινό μοσχαρίσιο φιλέτο, μαγειρεμένο με κρασί, μυρωδικά και αρωματικά, που ταιριάζει ιδανικά με κους κους και θα απολαύσουν άπαντες. Υλικά  Για το φιλέτο1200 γραμμάρια φιλέτο μοσχάρι 1 κούπα κόκκινο κρασι 2 κρεμμύδια 3 μέτρια καρότα 2 σκελίδες σκόρδο 2 φύλλα δάφνης 2 λίτρα ζωμό βοδινό αλάτι και φρεσκοτριμμένο πιπέρι λίγο κουρκουμά και λίγο μπαχάρι σκόνη κορν φλάουρ Για το κους κους1 κούπα κους κους 1 1/2 κούπα ζωμό λαχανικών ή νερό και ένα κύβο λαχανικων 1 κουταλιά σούπας βούτυρο αλάτι και φρεσκοτριμμένο πιπέρι ΕκτέλεσηΣε μια κατσαρόλα βάζουμε ελαιόλαδο και θωρακίζουμε το μοσχαρίσιο φιλέτο μας. Σβήνουμε με το κρασί και αφήνουμε να πάρει βράση μέχρι να εξατμιστεί το αλκοόλ. Κόβουμε τα κρεμμύδια στα τέσσερα και τα καρότα και τα προσθέτουμε στη κατσαρόλα. Προσθέτουμε το σκόρδο και τα μπαχαρικά. Ρίχνουμε το ζωμό και μόλις πάρει βράση χαμηλώνουμε τη φωτιά και αφήνουμε να σιγοψηθεί για περίπου 1 1/2 με 2 ώρες μέχρι να μαλακώσει καλά. Μόλις είναι έτοιμο βγάζουμε το κρέας και το κόβουμε σε λεπτές φέτες. Λιώνουμε τα λαχανικά της σάλτσας, τη βάζουμε να πάρει βράση και ρίχνουμε λίγο κορν φλάουρ διαλυμένο σε κρύο νερό για να πήξουμε ελάχιστα τη σάλτσα αν χρειαστεί. Κόβουμε το ρολό σε φέτες και σερβίρουμε. Για να ετοιμάσουμε το κους κους βάζουμε το ζωμό να πάρει βράση. Στη συνέχεια τον αποσύρουμε από τη φωτιά και βάζουμε μέσα το κους κους. Κλείνουμε με μεμβράνη καλά και το αφήνουμε να τραβήξει όλα τα υγρά και να φουσκώσει. Μόλις είναι έτοιμο ρίχνουμε το βούτυρο και αλατοπιπερωνουμε κατά την προτίμηση μας. Μπορούμε αν θέλουμε να προσθέσουμε λαχανικά.  ",https://www.tanea.gr/2019/11/13/recipes/mosxarisio-fileto-me-kous-kous/
Recipes,tanea.gr,Σπιτικό φρυγαδέλι στα κάρβουνα ή στον φούρνο,18 Νοεμβρίου 2019 | 12:44,tanea.gr,"Ένας από τους πιο νόστιμους μεζέδες, που φτιάχνεται στην Κεντρική Ελλάδα και σε άλλες περιοχές της χώρας, το Πάσχα κι όχι μόνο, το φρυγαδέλι, είναι ένας τρόπος να φαγωθεί από μικρούς και μεγαλύτερους το τόσο χρήσιμο για το οργανισμό συκώτι, ακόμη κι αν είναι μοσχαρίσιο. Υλικά  1 αρνίσιο ή κατσικίσιο ή και μοσχαρίσιο (γάλακτος) συκώτι 1 αρνίσια μπόλια (μαντηλαριά ή σκέπη) μεγάλη 3 - 4 σκελίδες σκόρδο ½ φλιτζάνι τσαγιού ψιλοκομμένο (προαιρετικά) ρίγανη αλάτι και φρεσκοτριμμένο πιπέρι 2-3 λεμόνια για τον χυμό τους ΕκτέλεσηΠλένουμε καλά το συκώτι, το κόβουμε σε μακρόστενα κομμάτια 3x5 εκατοστά περίπου, το βάζουμε σε σουρωτήρι και το αφήνουμε να στραγγίξει. Έπειτα το βάζουμε σ' ένα μπολ, προσθέτουμε το σκόρδο, τη ρίγανη, το μαϊντανό (αν βάλουμε), αλατοπιπερώνουμε καλά και το βάζουμε στο ψυγείο για 1 ώρα. Βάζουμε τη μπόλια σ᾿ ένα κατσαρολάκι με χλιαρό νερό και την αφήνουμε να μαλακώσει για να μπορούμε να την ανοίξουμε εύκολα. Όταν μαλακώσει την απλώνουμε και την κόβουμε σε μεγάλα, τετράγωνα κομμάτια, αφαιρώντας τα σκληρά σημεία της. Έπειτα, παίρνουμε ένα - ένα κομμάτι συκώτι, το βάζουμε στη μπόλια και το τυλίγουμε προσεκτικά. Όταν τελειώσουμε όλα τα φρυγαδέλια, αρχίζουμε να τα περνάμε ένα - ένα στη σούβλα, ή στα καλαμάκια, εκεί που διπλώνει η μπόλια, για να μην ξετυλιχτούν. Περνάμε όλα τα φρυγαδέλια στη σούβλα ή σε καλαμάκια, πιέζοντας το ένα να κολλήσει στο άλλο. Ψήνουμε τα φρυγαδέλια στα κάρβουνα, γυρνώντας τη σούβλα τακτικά, ή τα ψήνουμε πάνω στην σχάρα της ψησταριάς. Εναλλακτικά αν έχουμε βάλει τα φρυγαδέλια σε καλαμάκια για σουβλάκια, μπορούμε να τα ψήσουμε στην κουζίνα για 40 λεπτά περίπου στους 200 βαθμούς Κελσίου, πάνω σε σχάρα με ταψάκι από κάτω, γυρίζοντάς τα τακτικά. Σε άλλη περίπτωση αφού τοποθετήσουμε τα φρυγαδέλια κυκλικά σε ταψάκι μπορούμε να τα ψήσουμε γυρίζοντάς τα τακτικά, μέχρι να ροδοκοκκινίσει η μπόλια από όλες τις πλευρές. Τα σερβίρουμε με μπόλικο χυμό λεμονιού.  ",https://www.tanea.gr/2019/11/18/recipes/spitiko-frygadeli-sta-karvouna-i-ston-fourno/
Recipes,tanea.gr,Μοσχαρίσια ταλιάτα με τσιμιτσούρι,28 Νοεμβρίου 2019 | 10:46,tanea.gr,"Προετοιμασία 10′, Ψήσιμο 14′ – 20′ Υλικά (για 2 μερίδες) 600 γρ. μοσχαρίσια σπαλομπριζόλα χωρίς κόκαλο 50 γρ. ελαιόλαδο Ανθός αλατιού Φρεσκοτριμμένο πιπέρι Για το τσιμιτσούρι 5 σκελίδες σκόρδου χωρίς τη φύτρα 1 μέτριο, ξερό κρεμμύδι 1 ματσάκι μαϊντανός (περίπου 1 φλ.) 1 ματσάκι κόλιαντρο (περίπου 1 φλ.) 2 κ.σ. φύλλα φρέσκιας ρίγανης 200 γρ. ελαιόλαδο 1 κ.σ. χυμός από λάιμ 2 κ.σ. ξύδι από κρασί 1 πιπεριά τσίλι ξεσποριασμένη και ψιλοκομμένη Αλάτι, πιπέρι Διαδικασία Τσιμιτσούρι: Ψιλοκόβουμε στο μπλέντερ το σκόρδο και το κρεμμύδι. Προσθέτουμε τον μαϊντανό, το κόλιαντρο, τη ρίγανη και συνεχίζουμε να χτυπάμε στο μπλέντερ, αλλά στο παλμικό για να μην πολτοποιηθούν εντελώς. Θέλουμε απλώς να γίνουν ψιλοκομμένα. Αδειάζουμε το μείγμα σε ένα μπολ και προσθέτουμε το ελαιόλαδο, τον χυμό λάιμ, το ξύδι, το τσίλι, αλάτι και τα ανακατεύουμε όλα μαζί. Το βάζουμε καλυμμένο με μια μεμβράνη στο ψυγείο μέχρι να το σερβίρουμε. Αλείφουμε την μπριζόλα με το ελαιόλαδο και την αλατοπιπερώνουμε. Βάζουμε ένα σχαροτήγανο σε δυνατή φωτιά και όταν ζεσταθεί αρκετά ψήνουμε την μπριζόλα για λίγα λεπτά από κάθε πλευρά (7 – 10 λεπτά, ανάλογα με την προτίμησή μας). Οταν ψηθεί η μπριζόλα την αφήνουμε για λίγα λεπτά στην άκρη σκεπασμένη ώστε να σταθεροποιηθούν τα υγρά της. Την κόβουμε σε λεπτές φέτες, κάθετα στις ίνες της και τη σερβίρουμε με ένα μπολ από το τσιμιτσούρι. Επίσης, ως συνοδευτικό μπορούμε να φτιάξουμε μια σαλάτα με φρέσκια ρόκα, παρμεζάνα και μπαλσάμικο. Πηγή:  Γευσιγνώστης ",https://www.tanea.gr/2019/11/28/recipes/mosxarisia-taliata-me-tsimitsouri/
Recipes,tanea.gr,Κοτόπουλο με σάλτσα μουστάρδας,3 Δεκεμβρίου 2019 | 12:41,tanea.gr,"Μια πανεύκολη και πεντανόστιμη συνταγή για όταν βιαζόμαστε πολύ, το κοτόπουλο με σάλτσα μουστάρδας, γίνεται γρήγορα, είναι γευστικό και θα ικανοποιήσει κάθε ουρανίσκο. 1/3 κούπας λάδι ή βούτυρο4 στήθη κοτόπουλου1/2 κούπα λευκό ξηρό κρασί1/2 κούπα ζωμού κότας1/2 κούπα μουστάρδα ντιζόν1/4 κρέμα γάλακτος1 κουταλάκι κορν φλάουρ διαλυμένο σε 1 κουταλιά νερό2 κουταλιές ψιλοκομμένο μαϊντανόαλάτι και φρεσκοτριμμένο πιπέρι Σε κατσαρολάκι με σκέπασμα, σοτάρουμε το κοτόπουλο στο λάδι και από τις δύο πλευρές. Προσθέτουμε το κρασί, τον ζωμό, το αλάτι και το πιπέρι. Σκεπάζουμε το κατσαρολάκι και σιγοβράζουμε ώσπου να μαλακώσει το κοτόπουλο. Ανακατεύουμε τη μουστάρδα με την κρέμα γάλακτος και το κορν φλάουρ, τα προσθέτουμε στην κατσαρόλα μαζί με το μαϊντανό, και συνεχίζουμε το μαγείρεμα λίγο ακόμη, ώσπου να δέσει η σάλτσα. Συνοδεύουμε με ρύζι (κατά προτίμηση basmati) και σαλάτα της αρεσκείας μας.",https://www.tanea.gr/2019/12/03/recipes/kotopoulo-me-saltsa-moustardas/
Recipes,tanea.gr,"Σοκολατόπιτα... αμαρτωλή, αλλά και νηστίσιμη",29 Νοεμβρίου 2019 | 13:55,tanea.gr,"Ποιος μπορεί να… αντισταθεί στη σοκολατόπιτα; Ακολουθούν δύο συνταγές για σοκολατόπιτα εκ των οποίων η μία είναι… αμαρτωλή, αλλά και νηστίσιμη, με πορτοκάλι και καρύδια, αντί για αβγά. Σοκολατόπιτα  Ενα γλυκό στο οποίο δεν μπορεί κανείς να αντισταθεί η σοκολατόπιτα, γίνεται υπέροχη και με μαύρη ζάχαρη. Υλικά250 γραμμάρια βούτυρο 5 αβγά 1 βανίλια 2 κούπες μαύρη ζάχαρη 1 1/2 κούπες αλεύρι για γλυκά 300 γρ. σοκολάτα σε σκόνη (χωρίς ζάχαρη) 1 κούπα ζεστό νερό 1 κουβερτούρα ΕκτέλεσηΣε μια ένα κατσαρολάκι λιώνουμε το βούτυρο. Προσθέτουμε τη ζάχαρη, τη σκόνη σοκολάτας και την κουβερτούρα και ανακατεύουμε καλά. Ρίχνουμε το ζεστό νερό και συνεχίζουμε να ανακατεύουμε καλά. Μόλις ομογενοποιηθεί το μίγμα μας γεμίζουμε μία κούπα και την αφήνουμε στην άκρη. Έπειτα χτυπάμε στο μίξερ τα αβγά με την βανίλια και την υπόλοιπη σκόνη σοκολάτας και τα ρίχνουμε στο κατσαρολάκι. Ανακατεύουμε καλά και στο τέλος ρίχνουμε το αλεύρι συνεχίζοντας το ανακάτεμα. Το ταψάκι μας το βουτυρώνουμε ελαφρά και έπειτα αδειάζουμε με προσοχή το μίγμα της σοκολατόπιτας. Με μια σπάτουλα το απλώνουμε και το ψήνουμε στους 200 βαθμούς Κελσίου σε προθερμασμένο φούρνο για 15 με 20 λεπτά. Μόλις το βγάλουμε από τον φούρνο ρίχνουμε από πάνω το μίγμα που είχαμε κρατήσει σε μια κούπα. Αν θέλουμε μπορούμε να τρίψουμε πάνω από τη σοκολατόπιτά μας έξτρα κουβερτούρα. Νηστίμη σοκολατόπιτα με πορτοκάλι και καρύδιαΗ νηστίστιμη εκδοχή της σοκολατόπιτας με πορτοκάλι και καρύδια, αντί για αβγά. Υλικά2 και ¼ φλιτζάνια αλεύρι για όλες τις χρήσεις 2 φλ. ζάχαρη ¾ φλ. καρυδόψιχα τριμμένη (πολύ ψιλή) 2/3 φλ. κακάο ¼ κουταλάκι γλυκού αλάτι ½ κ.γλ. κανέλα ¼ κ.γλ. μοσχοκάρυδο ελάχιστο γαρίφαλο 1 βανίλια 1/3 φλ. αραβοσιτέλαιο 2 κουταλιές σούπας ξύδι ξύσμα από ένα πορτοκάλι (ακέρωτο) 1 και ½ φλ. χυμό πορτοκάλι (φρέσκο) 1 κ.γλ. σόδα φαγητού Για την επικάλυψη250 γρ. σοκολάτα κουβερτούρα 150 γρ. νερό 2 κ.σ. κονιάκ λίγα καρύδια για τη διακόσμηση ΕκτέλεσηΣε ένα μπολ ανακατεύουμε όλα τα στερεά υλικά καλά εκτός από τη ζάχαρη και τη σόδα. Σε άλλο μπολ ανακατεύουμε το αραβοσιτέλαιο, το ξίδι, τον χυμό πορτοκάλι όπου έχουμε ρίξει προσεκτικά τη σόδα γιατί φουσκώνει λίγο, καθώς και τη ζάχαρη, και ανακατεύουμε μέχρι να λιώσει. Προσθέτουμε και τα υλικά που έχουμε στο πρώτο μπολ. Ανακατεύουμε ώστε να ενωθούν καλά όλα τα υλικά και στρώνουμε το μίγμα μας σε ταψάκι στρογγυλό (Νο 28) ή τετράγωνο, αφού προηγουμένως το έχουμε λαδώσει ελαφρά και πασπαλίσει με λίγο αλεύρι για να μη μας κολλήσει το γλυκό. Ψήνουμε το γλυκό σε προθερμασμένο φούρνο στους 170 βαθμούς Κελσίου για 50-60 λεπτά περίπου. Στο μεταξύ σε ένα κατσαρολάκι ζεσταίνουμε το νερό και πριν αρχίσει να βράζει ρίχνουμε μέσα τη σοκολάτα ανακατεύοντας μέχρι να λιώσει και να γίνει ένα μίγμα γυαλιστερό και ομοιόμορφο. Προσθέτουμε και το κονιάκ. Βγάζουμε το γλυκό μας από το φούρνο, αφήνουμε να κρυώσει για 5-10 λεπτά, το περιχύνουμε με τη ζεστή σοκολάτα και πασπαλίζουμε, προαιρετικά, με τα καρύδια ή και με τρίματα σοκολάτας. Τρώγεται ζεστή αλλά και κρύα.  ",https://www.tanea.gr/2019/11/29/recipes/sokolatopita-amartoli-alla-kai-nistisimi/
Recipes,tanea.gr,Σπιτική μαρμελάδα πορτοκάλι,15 Ιανουαρίου 2019 | 12:43,tanea.gr,"Τι καλύτερο υπάρχει για το πρωινό μας από τη σπιτική μαρμελάδα; Η συνταγή μας είναι για μαρμελάδα πορτοκάλι, αλλά μπορείτε να φτιάξετε μαρμελάδα και με όποιο άλλο φρούτο επιθυμείτε, φροντίζοντας η αναλογία ζάχαρης να είναι 1 προς 1. Τα πορτοκάλια που είναι ιδανικά για μαρμελάδα και γλυκό, είναι αυτά με τη χοντρή φλούδα και τον πολύ χυμό και τα βρίσκουμε όλο τον Ιανουάριο και αρχές Φεβρουαρίου. Υλικά6 μεγάλα πορτοκάλια με χοντρή φλούδα 1 λεμόνι 1.200 γραμ. ζάχαρη ΕκτέλεσηΑφού πλύνουμε καλά τα πορτοκάλια και το λεμόνι και αφαιρέσουμε το κοτσάνι, τα  κόβουμε στη μέση και τα στύβουμε. Στύβουμε και το λεμόνι. Κρατάμε τα κουκούτσια και ότι έχει μείνει από τη σάρκα του φρούτου στο στίφτη και τα βάζουμε σε τουλπάνι. Με ένα κουτάλι αδειάζουμε ό,τι υπάρχει πάνω στη φλούδα του πορτοκαλιού. Ό,τι αδειάζουμε από το εσωτερικό της πορτοκαλόκουπας το ρίχνουμε στο τουλπάνι. Το δένουμε σε πουγκί. Με κοφτερό μαχαίρι κόβουμε τη φλούδα πορτοκαλιού (και του λεμονιού αν θέλετε) σε πολύ λεπτά μπαστουνάκια, σε μέγεθος σπίρτου. Τα ρίχνουμε σε μεγάλη, βαθιά κατσαρόλα. Προσθέτουμε και το χυμό πορτοκάλι-λεμόνι, που πρέπει να είναι γύρω στο 1/2 λίτρο. Αν είναι λιγότερος προσθέτουμε. Τοποθετούμε στην κατσαρόλα και το πουγκί με ό,τι μαζέψαμε από τα πορτοκάλια και ρίχνουμε 1 λίτρο νερό και αφήνουμε να σταθούν για μερικές ώρες. Στη συνέχεια βάζουμε την κατσαρόλα στη φωτιά και μόλις πάρει βράση, τη χαμηλώνουμε σε μέτρια, και σιγοβράζουμε με καπάκι γύρω στη 1 ώρα και 30΄ μέχρι  να μειωθούν τα υγρά στο μισό και να μαλακώσουν καλά οι φλούδες. Τότε προσθέτουμε τη ζάχαρη και ανακατεύουμε. Μόλις λιώσει δυναμώνουμε τη φωτιά και βράζουμε για 10-15 λεπτά ακόμη μέχρι να δέσει η μαρμελάδα, προσέχοντας το μείγμα που φουσκώνει να μη χυθεί έξω από την κατσαρόλα μας. Όταν γίνει η μαρμελάδα μας την τοποθετούμε άμεσα σε καυτά αποστειρωμένα βάζα, που έχουμε αφήσει για δέκα λεπτά σε καυτό βραστό νερό και στη συνέχεια στραγγίσει. Γεμίζουμε τα βάζα όσο είναι ακόμη ζεστά μέχρι πάνω με μαρμελάδα, τα σφραγίζουμε και τα αναποδογυρίζουμε στον πάγκο της κουζίνας μας μέχρι να κρυώσουν καλά. Διατηρούνται σε δροσερό ντουλάπι για πολλούς μήνες. Αν ανοίξουμε το βάζο το διατηρούμε στο ψυγείο.  ",https://www.tanea.gr/2019/01/15/recipes/spitiki-marmelada-portokali/
Recipes,tanea.gr,Ζουμερά σπιτικά κεμπάπ με σάλτσα ντομάτας και γιαουρτιού,14 Ιουνίου 2019 | 13:13,tanea.gr,"Μια συνταγή για τα πιο νόστιμα και ζουμερά σπιτικά κεμπάπ, που δοκιμάσατε ποτέ, για τους λάτρεις του κρέατος κι όχι μόνο, φυσικά με τρεις κιμάδες και συνοδεία σάλτσας από ψητή ντομάτα και από γιαούρτι. Yλικά  Για το πιάτο16 κεμπάπ 160 γραμμάρια σάλτσα ντομάτας ψητή 160 γρ. σάλτσα γιαουρτιού 5 γρ. ελαιόλαδο λίγο μαϊντανό Για το κεμπάπ200 γρ. μοσχαρίσιο κιμά 200 γρ. χοιρινό κιμά 200 γρ. αρνίσιο κιμά 100 γρ. κρεμμύδι σοφρίτο 10 γρ. σκόρδο, ψιλοκομμένο 125 γρ. ψωμί για τοστ, χωρίς κόρα, αλεσμένο 4 γρ. κόλιανδρο, τριμμένο 3 γρ. ρίγανη 2 γρ. κύμινο, τριμμένο 20 γρ. ελαιόλαδο 15 γρ. τζίντζερ, τριμμένο 7 γρ. αλάτι 10 γρ. μαϊντανό, ψιλοκομμένο ελαιόλαδο για τη σχάρα Για τη σάλτσα ντομάτας 250 γρ. ντομάτα ψητή 15 γρ. ελαιόλαδο 15 γρ. κρεμμύδι φρέσκο, ψιλοκομμένο αλάτι Για τη σάλτσα γιαουρτιού200 γρ. γιαούρτι 10 γρ. ελαιόλαδο 5 γρ. ξίδι βαλσάμικο λευκό 5 γρ. σιρόπι δυόσμο, ψιλοκομμένο αλάτι ΕκτέλεσηΓια να φτιάξουμε τα κεμπάπ αναμιγνύουμε όλα τα υλικά, δηλαδή τους τρεις κιμάδες, το κρεμμύδι, το σκόρδο, το ψωμί και τα μυρωδικά μας (κόλιανδρο, ρίγανη, κύμινο, τζίντζερ, μαϊαντανό) αλατοπιπερώνουμε και ζυμώνουμε καλά το μείγμα. Φτιάχνουμε μπάλες των 50 γρ., τις πλάθουμε σε οβάλ σχήμα και τις περνάμε σε καλαμάκια. Λαδώνουμε ελαφρά και τοποθετούμε στη σχάρα. Ψήνουμε και από τις δύο πλευρές στο βαθμό της αρεσκείας μας, αλλά σε κάθε περίπτωση θα πρέπει να παραμείνουν ζουμερά. Εναλλακτικά, μπορούμε να ψήσουμε και στο φούρνο στους 180 °C. Ετοιμάζουμε και τη σάλτσα ντομάτας αναμιγνύοντας όλα τα υλικά και διατηρούμε στο ψυγείο. Φτιάχνουμε και τη σάλτσα γιαουρτιού και διατηρούμε στο ψυγείο. Μπορείτε να συνοδέψετε με σαλάτα της αρεσκείας σας καθώς και πίτες ψημένες.  ",https://www.tanea.gr/2019/06/14/recipes/zoumera-spitika-kempap-me-saltsa-ntomatas-kai-giaourtiou/
Recipes,tanea.gr,Τρία γιαουρτογλυκά με φρέσκα φρούτα,25 Ιουνίου 2019 | 13:04,tanea.gr,"Η άνοδος της θερμοκρασίας επιβάλει να γευτούμε κάτι γλυκό και δροσιστικό. Ακολουθούν τρεις συνταγές για καλοκαιρινά γιαουρτογλυκά με φρέσκα φρούτα που παρασκευάζονται εύκολα και σας βγάζουν ασπροπρόσωπες καλύπτοντας την ανάγκη μικρών και μεγαλύτερων για γλυκό, ενώ προσφέρουν λίγες θερμίδες και μεγάλη ποσότητα βιταμινών. Τάρτα με ροδάκινα ή νεκταρίνια και γιαούρτι  Υλικά Για τη βάση 200 γραμμάρια μπισκότα 110 γραμμάρια βούτυρο λιωμένο Για την επικάλυψη 150 γραμμάρια γιαούρτι 3 κουταλιές της σούπας μέλι 3 φλιτζάνια φρέσκα ροδάκινα, χωρίς κουκούτσι και κομμένα σε φέτεςΕκτέλεσηΑρχικά ετοιμάζουμε τη βάση της τάρτας. Προθερμαίνουμε το φούρνο στους 180 βαθμούς C και στη συνέχεια θρυμματίζουμε στο μπλέντερ τα μπισκότα προσέχοντας να μην γίνουν τελείως σκόνη. Κατόπιν τα βάζουμε σε ένα μπολ και προσθέτουμε το λιωμένο βούτυρο, κι ανακατεύουμε μέχρι να γίνει ένα ομοιογενές μείγμα. Ρίχνουμε το μείγμα σε μια φόρμα και πιέζουμε στον πάτο μέχρι να απλωθεί ομοιόμορφα. Τοποθετούμε τη φόρμα στο φούρνο και ψήνουμε για 10 με 12 λεπτά μέχρι να πάρει λίγο χρώμα το μείγμα μας. Αφού δούμε ότι ψήθηκε βγάζουμε από τον φούρνο για να κρυώσει ή βάζουμε στο ψυγείο για περίπου 5 λεπτά. Ετοιμάζουμε και την επικάλυψη. Σε ένα μπολ ρίχνουμε το γιαούρτι και το μέλι και ανακατεύουμε. Στη συνέχεια ρίχνουμε το μείγμα πάνω από τη βάση το αλείφουμε με το γιαούρτι, διακοσμούμε με τα φρέσκα ροδάκινα και βάζουμε στο ψυγείο για 2-4 ώρες. Μπορείτε να αντικαταστήσετε τα ροδάκινα με νεκταρίνια. Παγωμένο γιαούρτι με φρούταΥλικάκατεψυγμένα φούτα της επιλογής σας (π.χ. μπανάνα, φράουλες, μάνγκο) γιαούρτι γλυκαντικό Για το γαρνίρισμαμαρμελάδα ΕκτέλεσηΑρχικά καθαρίζουμε και τεμαχίζουμε τα φρούτα της αρεσκείας μας (π.χ. μπανάνα, φράουλες και μάνγκο), τα βάζουμε σε καθαρά σακουλάκια και τα καταψύχουμε μέχρι να τα χρησιμοποιήσουμε. Οταν είναι να φτιάξουμε το γιαουρτογλυκό μας τοποθετούμε στο blender 2 κουταλιές σούπας γιαούρτι, τα κατεψυγμένα φρούτα και το γλυκαντικό εφόσον χρειάζεται κι αλέθουμε μέχρι να ομογενοποιηθεί το μείγμα ενώ ενδιαμέσως διακόπτουμε το χτύπημα κι ανακατεύουμε τα υλικά με μία σπάτουλα. Μόλις ετοιμαστεί  το μείγμα το μοιράζουμε σε δύο μπολάκια και προσθέτουμε από 2 κ.σ. στραγγιστό γιαούρτι σε κάθε μπολ. Ανακατεύουμε ελαφρά να σμίξει το μείγμα με το στραγγιστό γιαούρτι διατηρώντας την διχρωμία που σχηματίζεται. Σερβίρουμε με λίγη μαρμελάδα για γαρνιτούρα. Μπορείτε να προσθέσετε όλο το γιαούρτι στο blender από την αρχή ή να αυξομειώσετε την ποσότητα ανάλογα με το πόσο έντονη θέλετε να είναι η γεύση κι η περιεκτικότητα του φρούτου. Γιαουρτογλυκό με φρέσκα φρούταΥλικά500 ml γιαούρτι στραγγιστό 2% λιπαρά 1 γεμάτη κουταλιά της σούπας μέλι 2 ροδάκινα 2 αχλάδια 2 βερύκοκα 2 βανίλιες ή 1/2 κ.γ. εσάνς βανίλιας μια πρέζα κανέλα ΕκτέλεσηΡίχνουμε το γιαούρτι σε ένα μεγάλο μπολ. Κόβουμε τα φρούτα σε μικρά κομμάτια και τα ανακατεύουμε με το γιαούρτι, τη βανίλια και το μέλι. Τα τοποθετούμε σε μπολάκια και σερβίρουμε με λίγη κανέλα από πάνω κι αν θέλετε και ξηρούς καρπούς της αρεσκείας σας.  ",https://www.tanea.gr/2019/06/25/recipes/tria-giaourtoglyka-me-freska-frouta/
Recipes,tanea.gr,Καλοκαιρινή φρουτοσαλάτα,2 Ιουλίου 2019 | 12:40,tanea.gr,"Δροσερή, καλοκαιρινή φρουτοσαλάτα με φρούτα της αρεσκείας σας, όπως κορόμηλα, δαμάσκηνα, νεκταρίνια, βανίλιες, βερίκοκα, ροδάκινα, που μπορείτε να απολαύσετε όλες τις ώρες, κι όταν προσέχετε τη διατροφή σας. Υλικά  1 κιλό φρούτα της αρεσκείας σας, π.χ. κορόμηλα, δαμάσκηνα, νεκταρίνια, βανίλιες, βερίκοκα, ροδάκινα 300 γραμμαρια χυμός πορτοκαλιού φρέσκος ή έτοιμος 50 γρ. μέλι 1 κλωναράκι βανίλιας (ή λίγη βανίλια σκόνη) 12 φύλλα δυόσμου ΕκτέλεσηΠλένουμε και καθαρίζουμε τα φρούτα. Ανακατεύουμε το μέλι μαζί με το χυμό πορτοκαλιού. Κόβουμε το κλωναράκι βανίλιας κάθετα στη μέση και μαζεύουμε τους σπόρους από το εσωτερικό της. Τους ρίχνουμε στο χυμό, μαζί με το κλωναράκι. Προσθέτουμε τα φύλλα δυόσμου αφού προηγουμένως τα έχουμε πλύνει και στεγνώσει πολύ καλά σε απορροφητικό χαρτί. Σε ένα άλλο μπολ βάζουμε τα φρούτα ψιλοκομμένα και αδειάζουμε πάνω από αυτά το σιρόπι πορτοκαλιού. Αφήνουμε στο ψυγείο για 1 ώρα τουλάχιστον και αν θέλουμε, σερβίρουμε με παγωτό της αρεσκείας μας ή με γιαούρτι.  ",https://www.tanea.gr/2019/07/02/recipes/kalokairini-froutosalata/
Recipes,tanea.gr,Τραγανά κεφτεδάκια με θαλασσινά,26 Ιουνίου 2019 | 12:48,tanea.gr,"Καλαμαράκια, σουπιές και χταπόδι γίνονται πεντανόστιμα τραγανά κεφτεδάκια, με τη βοήθεια αρωματικών, ψωμιού, γαλέτας και κρασιού, σε ένα πιάτο γεμάτο… θάλασσα που θα απολαύσουν μικροί και μεγαλύτεροι. Yλικά  200 γραμμάρια καθαρισμένα καλαμαράκια 200 γρ. καθαρισμένες σουπιές 200 γρ. καθαρισμένο χταπόδι 2 μέτρια κρεμμύδια καθαρισμένα 3-4 σκελίδες σκόρδο (προαιρετικά) 2 φλιτζάνια τσαγιού ψιλοκομμένο μαϊντανό 200 γρ. ψωμί μουλιασμένο σε λευκό κρασί 1 φλ. τσ. κόκκινο κρασί 4 κουταλιές σούπας ξύδι 1 φλιτζανάκι του καφέ ελαιόλαδο 1 κ. σ. ρίγανη αλάτι και πιπέρι τριμμένη γαλέτα ΕκτέλεσηΜε ένα κοφτερό μαχαίρι ψιλοκόβουμε σε μικρά κομμάτια το χταπόδι, τα καλαμαράκια και τις σουπιές. Τα ρίχνουμε σε ένα μεγάλο μπολ. Προσθέτουμε τα κρεμμύδια χοντροκομμένα, το μουλιασμένο ψωμί, που έχεουμε στίψει, τον μισό μαϊντανό, τις σκελίδες σκόρδο ψιλοκομμένες, το κόκκινο κρασί και το ξύδι, το λάδι και τη ρίγανη. Αλατοπιπερώνουμε. Ανακατεύουμε καλά το μείγμα με τα χέρια και το βάζουμε στο μπλέντερ του μίξερ σας λίγο-λίγο και το αλέθουμε μέχρι να γίνει ένα πολτός. Το αδειάζουμε σε ένα άλλο μπολ. Μόλις τελειώσει και η τελευταία δόση, αφήνουμε τον πολτό να ησυχάσει για 10 λεπτά. Στη συνέχεια προσθέτουμε σιγά-σιγά γαλέτα ανακατεύοντας μέχρι να αρχίσει να σφίγγει το μείγμα μας. Ρίχνουμε από πάνω λίγο αλεύρι και το αφήνουμε στο ψυγείο για περίπου ½ ώρα. Μπορούμε να κάνουμε τους κεφτέδες μας στο τηγάνι ή στον φούρνο. Αν τους κάνουμε τηγανητούς τους πλάθουμε στρογγυλούς, τους αλευρώνουμε και τους τηγανίζουμε. Αν τους βάλουμε στο φούρνο τους πλάθουμε σε πλατιά μπιφτέκια, τα τοποθετούμε σε ένα ταψί, προσθέτουμε αν θέλουμε κι αλατοπιπερωμένες πατατούλες  και λάδι και ψήνουμε στους 180 βαθμούς C για περίπου 1 ώρα. Συνοδέψτε με σαλάτα της αρεσκείας σας.  ",https://www.tanea.gr/2019/06/26/recipes/tragana-keftedakia-me-thalassina/
Recipes,tanea.gr,Εύκολη τάρτα φράουλα με φύλλο σφολιάτας,24 Ιουνίου 2019 | 13:07,tanea.gr,"Αν τώρα που έχει ανέβει η θερμοκρασία θέλετε κάτι γλυκό, που δεν είναι παγωτό, η τάρτα φράουλα με φύλλο σφολιάτας αποτελεί ιδανική λύση, καθώς ετοιμάζεται γρήγορα, είναι εύκολη στην παρασκευή και θα καλύψει την ανάγκη σας για γλυκό. Υλικά 1 φύλλο σφολιάτας 1½ φλιτζάνι του τσαγιού φράουλες 2 κουταλάκια γλυκού ζάχαρη σαντιγί για γαρνίρισμα έτοιμη (ή θα φτιάξετε με 1 φλιτζάνι του τσαγιού κρέμα γάλακτος, το 1 κ. γλ. ζάχαρη  και 1/2 κ. γλ. εκχύλισμα βανίλιας που θα τα χτυπήσετε) ζάχαρη άχνη ΕκτέλεσηΚόψτε τις φράουλες σε φέτες και απλώστε τη σφολιάτα στο ταψί, το οποίο προηγουμένως θα έχετε αλείψει με λίγο λάδι. Απλώστε τις φράουλες πάνω στη σφολιάτα, φροντίζοντας να αφήσετε ένα περιθώριο γύρω γύρω ακάλυπτο. Πασπαλίστε με το 1 κουταλάκι ζάχαρη. Ψήστε την τάρτα στους 200 ° C για 15-20 λεπτά περίπου. Χτυπήστε την κρέμα γάλακτος με το 1 κουταλάκι γλυκού ζάχαρη και τη βανίλια, ώσπου να γίνει σαντιγί. Αφού ψηθεί η τάρτα πασπαλίστε  με τη ζάχαρη άχνη, όσο ακόμα είναι ζεστή και στολίστε με την σαντιγί.  ",https://www.tanea.gr/2019/06/24/recipes/eykoli-tarta-fraoula-me-fyllo-sfoliatas/
Recipes,tanea.gr,Αφράτα μπιφτέκια με γέμιση λαχανικών,9 Ιουλίου 2019 | 12:31,tanea.gr,"Μια καλοκαιρινή εκδοχή ενός αγαπημένου πιάτου, τα μπιφτέκια με γέμιση λαχανικών, είναι πεντανόστιμα και χορταστικά, και θα τα απολαύσουν και τα παιδιά που δεν αγαπούν... τις πρασινάδες. 500 γρ. κιμάς μοσχαρίσιος, από ελιά 3 φέτες ψωμί μπαγιάτικο, χωρίς την κόρα, θρυμματισμένο 1/2 κουτ. γλυκού σόδα μαγειρική 2 ξερά κρεμμύδια, χοντροτριμμένα 1/2 ματσάκι μαϊντανός, ψιλοκομμένος l ελαιόλαδο + για το ταψί αλάτι και φρεσκοτριμμένο πιπέρι Για τη γέμιση1 μικρό κολοκυθάκι, τριμμένο 1 πιπεριά κέρατο, ψιλοκομμένη 4 ντοματίνια, ψιλοκομμένα 1/3 ματσάκι άνηθος, ψιλοκομμένος αλάτι και φρεσκοτριμμένο πιπέρι Σε ένα μπολ ανακατεύουμε όλα τα υλικά για τα μπιφτέκια. Ζυμώνουμε με τα χέρια για 3-4 λεπτά, μέχρι να σχηματιστεί ένα αφράτο μείγμα. Σκεπάζουμε με μεμβράνη και βάζουμε στο ψυγείο για 1 ώρα, για να σφίξει το μείγμα και να πλάθεται ευκολότερα. Σε ένα μπολ ανακατεύουμε όλα τα υλικά της γέμισης. Προθερμαίνουμε το γκριλ του φούρνου και λαδώνουμε ελαφρώς ένα μέτριο ταψί. Πλάθουμε τον κιμά σε 8 μικρά μπιφτέκια. Πιέζουμε το καθένα με το χέρι ώστε να πλατύνει, βάζουμε στο κέντρο 1 κουτ. σούπας γέμιση και κλείνουμε το μείγμα του κιμά για να εγκλωβίσουμε τη γέμιση. Αραδιάζουμε στο ταψί και ψήνουμε στο ψηλότερο ράφι του φούρνου για 4-5 λεπτά από κάθε πλευρά, μέχρι να ροδίσουν. Συνοδεύουμε με σαλάτα και πατάτες τηγανητές ή πουρέ, καθώς και παγωμένο κόκκινο κρασί ή μπίρα.  ",https://www.tanea.gr/2019/07/09/recipes/afrata-mpiftekia-me-gemisi-laxanikon/
Recipes,tanea.gr,Μπριάμ στο φούρνο,8 Ιουλίου 2019 | 12:54,tanea.gr,"Μια ελαφρώς πειραγμένη εκδοχή ενός λατρεμένου καλοκαιρινού πιάτου, που παντρεύει ιδανικά λαχανικά της εποχής όπως όπως πατάτα, μελιτζάνα, κολοκύθι, πιπεριές κρεμμύδι και ντομάτα, αλλά και καρότα, πράσα, σέλερι και κουνουπίδι για επιπλέον αντίθεση γεύσεων και υφών, που απογειώνουν το πιάτο. Υλικά  6 κολοκυθάκια 2 μελιτζάνες 2 καρότα 2 κρεμμύδια 1 πράσο 4 πατάτες με το φλούδι τους ½ κουνουπίδι 1 κλωνάρι σέλερι γλυκές πιπεριές (Φλωρίνης, κέρατο και πορτοκαλί) ½ καυτερή πιπεριά φρέσκια ή 3-4 αποξηραμένα chillies ή ½ κ.γ. μπούκοβο 1 κουταλιά σούπας πιπέρι Szechuan (προαιρετικά) 400 γραμμάρια σάλτσα με κομματάκια ντομάτας ή 2 φρέσκες ντομάτες, σε κομματάκια 1-2 σκελίδες σκόρδο πολτοποιημένες (προαιρετικά) δεντρολίβανο, θυμάρι, βασιλικό ή φρέσκια ρίγανη (προαιρετικά) 100 ml ελαιόλαδο 100 ml λευκό κρασί 1 κουταλιά γλυκού ζάχαρη αλάτι και φρεσκοτριμμένο πιπέρι ΕκτέλεσηΠροθερμαίνουμε τον φούρνο στους 180ºC στον αέρα. Πλένουμε και κόβουμε τα λαχανικά που θα χρησιμοποιήσουμε ανάλογα με το είδος ως εξής: Τα κολοκυθάκια τα κόβουμε χοντρά σε ροδέλες, περίπου 1 cm πάχους. Τις μελιτζάνες επίσης σε χοντρές ροδέλες 1 cm πάχους και μετά αυτές στα 4 ή στα 6 κομμάτια 2-3 cm μήκους, ανάλογα με το μέγεθος της ροδέλας. Τα καρότα σε λεπτές ροδέλες των 2-3 mm πάχους. Τα κρεμμύδια τα καθαρίζουμε απ’ έξω, και μετά στα 4 καθέτως. Το πράσο σε χοντρές ροδέλες του 1,5 cm πάχους. Τις πατάτες σε λεπτές φέτες των 2-3 mm πάχους. Το κουνουπίδι σε μεγάλα ολόκληρα κομμάτια, περίπου 5 cm. Το σέλερι σε λεπτές φέτες των 5 m. Τις γλυκές πιπεριές σε ροδέλες των 5 mm πάχους. Τις φρέσκιες καυτερές πιπεριές τις ψιλοκόβουμε σε πολύ μικρά κομμάτια. Ανακατεύουμε τα κομμένα λαχανικά στο ταψί του φούρνου. Προσθέτουμε τη σάλτσα ντομάτας, αν θάλουμε το πιπέρι Szechuan, τη ζάχαρη, το λάδι και το κρασί, αλάτι και πιπέρι και ανακατεύουμε πάλι, να μοιραστούν οι γεύσεις στο ταψί. Βάζουμε το ταψί στο φούρνο στο μεσαίο ράφι. Σε 1 ώρα, ανακατεύουμε τα υλικά πάλι και μετά απ’ αυτό ανά 20 λεπτά, μέχρι οι πατάτες να αρχίσουν να ξηροψήνονται, περίπου σε 2 ώρες, ανάλογα και με τον φούρνο. Αν θέλετε να βγουν πιο ξεροψημένα όλα τα λαχανικά, βάζετε για 5 λεπτά επιπλέον το δυνατό γκριλ και στη συνέχεια αφαιρείτε το ταψί απ’ τον φούρνο και το αφήνετε ώστε να πέσει η θερμοκρασία και να δέσουν οι γεύσεις καλύτερα, για τουλάχιστον 15 λεπτά πριν σερβίρετε. Συνοδέψτε απαραίτητα με φέτα και φρέσκο ψωμί και παγωμένη μπίρα της αρεσκείας σας.  ",https://www.tanea.gr/2019/07/08/recipes/mpriam-sto-fourno/
Recipes,tanea.gr,Κοτόπουλο κοκκινιστό με τραχανά,4 Δεκεμβρίου 2019 | 12:51,tanea.gr,"Μια ιδανική επιλογή  για τις κρύες μέρες του χειμώνα το κοτόπουλο κοκκινιστό με τραχανά γίνεται πεντανόστιμο, είναι χορταστικό, μας ζεσταίνει, και θα το απολαύσουν άπαντες. Αν το κοτόπουλο είναι χωριάτικο και ο τραχανάς σπιτικός δεν υπάρχει καλύτερο. Υλικά  1 μικρό κοτόπουλο, κομμένο σε μερίδες 1 φλιτζάνι τραχανά 1-2 ντομάτες ψιλοκομμένες 1 κουταλιά σούπας ντοματοπελτέ 1 κρεμμύδι τριμμένο 1 πιπεριά ψιλοκομμένη λίγο σέλινο ψιλοκομμένο αλάτι, πιπέρι, κανέλα, κατά βούληση 1 ποτηράκι κρασιού κόκκινο κρασί 1 ποτηράκι κρασιού λάδι ΕκτέλεσηΠλένουμε και στεγνώνουμε τις μερίδες του κοτόπουλου. Σε μέτρια κατσαρόλα ρίχνουμε το λάδι, και σοτάρουμε το τριμμένο κρεμμύδι και το κοτόπουλο. Σβήνουμε με κόκκινο κρασί. Προσθέτουμε την ντομάτα ψιλοκομμένη και τον πελτέ, αλάτι, πιπέρι, κανέλα κατά βούληση,και νερό μέχρι να σκεπαστεί το κοτόπουλο. Σκεπάζουμε την κατσαρόλα μας και αφήνουμε να βράσει καλά το κοτόπουλο και να μαλακώσει. Όταν είναι έτοιμο, βγάζουμε τις μερίδες του κοτόπουλου σε πυρέξ. Ρίχνουμε τον τραχανά στο ζωμό που έχει μείνει μέσα στην κατσαρόλα μας, ανακατεύουμε να μην κολλήσει. Αφού πάρει μια βράση, χαμηλώνουμε τη φωτιά και αφήνουμε ακόμη γύρω στα 15 λεπτά μέχρι να είναι έτοιμη και η σούπα μας. Ο τραχανάς βράζει γρήγορα γι αυτό καλό είναι να ελέγξουμε το φαγητό στα 10 λεπτά. Σερβίρουμε το φαγητό μας ζεστό, μαζί με το κοτόπουλο, ή και χωριστά αν προτιμάτε σκέτη τη σούπα σας. Σε όσους δεν αρέσει ο τραχανάς μπορούν να βάλουν όποιο μικρό ζυμαρικό θέλουν, π.χ. αστράκι.  ",https://www.tanea.gr/2019/12/04/recipes/kotopoulo-kokkinisto-me-traxana/
Recipes,tanea.gr,Εύκολο και γρήγορο κοτόπουλο Teriyaki,19 Ιουνίου 2019 | 12:52,tanea.gr,"Μια εύκολη και γρήγορη στην παρασκευή συνταγή για ένα αγαπημένο γιαπωνέζικο πιάτο με ζουμερό, τρυφερό και νοστιμότατο φιλέτο κοτόπουλου, καλυμμένο από καραμελωμένη σάλτσα Teriyaki. Υλικά  Για τη σάλτσα 250 ml ζωμός κοτόπουλου 80 ml σάλτσα σόγιας 50 γραμμάρια μίγμα με μαύρη ζάχαρη και με γλυκαντικό από το φυτό stevia 55 γρ. μηλόξυδο Για το κοτόπουλο2 στήθη κοτόπουλου, κομμένα σε λωρίδες φρεσκοτριμμένο πιπέρι 1 κόκκινη και 1 πορτοκαλί πιπεριά, κομμένες σε λωρίδες 1 κ.σ. σησαμέλαιο Για το σερβίρισμαρύζι Jasmine ή Basmati στον ατμό 1-2 φρέσκα κρεμμυδάκια ψιλοκομμένα καβουρδισμένο σουσάμι ΕκτέλεσηΕτοιμάζουμε τη σάλτσα Teriyaki. Βάζουμε όλα τα υλικά σε μικρή κατσαρόλα και βράζουμε ανακατεύοντας συχνά πυκνά, μέχρι το υγρό να μειωθεί περίπου στο ⅓ και να ρέει ελαφρώς σαν σιρόπι. Αποσύρουμε από τη φωτιά και αφήνουμε στο πλάι. Τη σάλτσα σάλτσα Teriyaki μπορείτε επίσης να την φτιάξετε βράζοντας εφόσον το έχετε γιαπωνέζικο κρασί (50 ml Sake κι άλλα 50 ml Mirin) με σάλτσα σόγιας (60 ml Light) και ζάχαρη λευκή (1 κουταλιά σούπας). Βάζουμε ένα wok ή ένα αντικολλητικό τηγάνι πάνω στη φωτιά να ζεσταθεί καλά, προσθέτουμε την κουταλιά λάδι και σοτάρουμε τα κομμάτια του κοτόπουλου. Τρίβουμε λίγο πιπέρι και προσθέτουμε τις πιπεριές. Σοτάρουμε όλα μαζί τα υλικά για περίπου 6-8 λεπτά μέχρι να μαλακώσουν οι πιπεριές. Προσθέτουμε τη μισή σάλτσα απο τη δόση Teriyaki που φτιάξαμε και σοτάρουμε μαζί με τα υλικά μέχρι να δέσουν. Αποσύρουμε από τη φωτιά και μοιράζουμε το κοτόπουλο με τις πιπεριές πάνω σε ατομικά μπολ με ρύζι ατμού Jasmine ή Basmati. Καλύπτουμε με όση σάλτσα απέμεινε στο wok ή στο τηγάνι και αν θέλουμε, πασπαλίζουμε με φρέσκο κρεμμυδάκι και σουσάμι και σερβίρουμε.  ",https://www.tanea.gr/2019/06/19/recipes/eykolo-kai-grigoro-kotopoulo-teriyaki/
Recipes,tanea.gr,Πηλιορείτικο «σπετζοφάι» κι ορφανό,4 Ιουλίου 2019 | 12:15,tanea.gr,"Κατ’ εξοχήν καλοκαιρινό φαγητό τότε που οι πιπεριές, οι μελιτζάνες και οι ντομάτες είναι στην εποχή τους, το Πηλιορείτικο «σπετζοφάι», μπορεί να γίνει κι ορφανό, χωρίς το λουκάνικο ρίχνοντας στο τέλος φέτα σπασμένη σε κομματάκια. Υλικά  1 κιλό πιπεριές κέρατα 2 μελιτζάνες σε ροδέλες (προεραιτικά) 2 ώριµες ντοµάτες, ψιλοκοµµένες, χωρίς τη φλούδα τους 1 κουταλάκι γλυκού ζάχαρη 2 σκελίδες σκόρδο, σε φετάκια 1 φλιτζάνι ελαιόλαδο 2 λουκάνικα µοσχαρίσια, σε ροδέλες αλάτι και φρεσκοτριμμένο πιπέρι ΕκτέλεσηΣε ένα φαρδύ τηγάνι ζεσταίνουµε το ελαιόλαδο και σοτάρουµε τις πιπεριές µαζί µε το λουκάνικο µέχρι να ροδίσουν. Με το χέρι κόβουµε όσο γίνεται πιο ψιλή την ντοµάτα και τη ρίχνουµε στο τηγάνι µαζί µε το σκόρδο, το αλάτι και τη ζάχαρη. Χαµηλώνουµε τη φωτιά και αφήνουµε την ντοµάτα να σιγοµαγειρευτεί, µέχρι να µείνει µόνο µε το λάδι της. Ρίχνουµε µπόλικο πιπέρι και σερβίρουµε. Τις πιπεριές τις βάζουµε ολόκληρες µε το κοτσανάκι τους. Αν µας ενοχλούν τα σπόρια, τα αφαιρούµε µαζί µε το κοτσάνι προσεχτικά, χωρίς να χαλάσουµε το σχήµα της πιπεριάς. Συνοδέψτε με φρέσκο ψωμάκι για βούτες. Αν μας λείπει το λουκάνικο, µαγειρεύουµε το σπετζοφάι ορφανό, ρίχνοντας στο τέλος φέτα σπασµένη σε κοµµατάκια. Νοστιµιά του δίνει και η µελιτζάνα σε ροδέλες, που τηγανίζεται από την αρχή στο λάδι, µαζί µε τις πιπεριές.  ",https://www.tanea.gr/2019/07/04/recipes/pilioreitiko-spetzofai-ki-orfano/
Recipes,tanea.gr,Σαλάτα με μαυρομάτικα και γαρίδες,11 Ιουλίου 2019 | 12:40,tanea.gr,"Τα όσπρια, τα λαχανικά και τα θαλασσινά συνδυάζει αυτή η συνταγή για σαλάτα με μαυρομάτικα φασόλια και γαρίδες, που έχει από όλα μέσα και θα την απολαύσει... τριπλά, όποιος τη δοκιμάσει. Υλικά  1 πακέτο φασόλια μαυρομάτικα 1/2 κιλό γαριδάκι καθαρισμένο 3-4 φρέσκα κρεμμυδάκια 1/2 μάτσο μαϊντανό ή μυρώνια ή κόλιανδρο 1 lime 2 σκελίδες σκόρδο 2-3 καυτερές πιπερίτσες αλάτι και φρεσκοτριμμένο πιπέρι ελαιόλαδο 1 σφηνάκι ούζο ΕκτέλεσηΣε μια μεσαία κατσαρόλα ρίχνουμε τα μαυρομάτικα και γεμίζουμε με νερό. Βράζουμε για περίπου 20-25 λεπτά μέχρι να μαλακώσουν. Λίγο πριν τα κατεβάσουμε, αλατίζουμε. Πράλληλα ετοιμάζουμε τις γαρίδες. Σε ένα τηγάνι βάζουμε ελαιόλαδο και σοτάρουμε ολόκληρες τις σκελίδες σκόρδο και τις πιπεριές για περίπου 4-5 λεπτά σε μέτρια φωτιά. Αφαιρούμε τις πιπεριές και τα σκόρδα και προσθέτουμε τις γαρίδες. Σοτάρουμε σε μέτρια φωτιά για 3-4 λεπτά και αλατοπιπερώνουμε. Ρίχνουμε στο τηγάνι το ούζο και αφήνουμε 2-3 λεπτά να εξατμιστεί το αλκόολ. Σβήνουμε με τον χυμό μισού lime και κατεβάζουμε από τη φωτιά.  Σουρώνουμε τα μαυρομάτικα και τα τοποθετούμε τα σε ένα μπολ. Ρίχνουμε τις γαρίδες μαζί με το ζουμί από το μαγείρεμά τους, τα φρέσκα κρεμμυδάκια σε ροδέλες και τον μαϊντανό ψιλοκομμένο. Ραντίζουμε με ελαιόλαδο και ρίχνουμε τον χυμό από το υπόλοιπο lime. Ανακατεύουμε καλά και σερβίρουμε τη σαλάτα με μαυρομάτικα και γαρίδες κρύα ή ζεστή. Αντί για γαρίδες μπορείτε να χρησιμοποιήσετε κι άλλα θαλασσινά της αρεσκείας σας, π.χ. χταπόδι.",https://www.tanea.gr/2019/07/11/recipes/salata-me-mayromatika-kai-garides/
Recipes,tanea.gr,Σουβλάκια με χαλούμι,9 Δεκεμβρίου 2019 | 09:50,tanea.gr,"Προετοιμασία 10’, Ψήσιμο 15’ Yλικά (για 2 μερίδες) 2 πίτες για σουβλάκι 200 γρ. χαλούμι 15 ντοματίνια Καπνιστή πάπρικα 3 κ.σ. μαγιονέζα light 3% Αλάτι και πιπέρι Εκτέλεση Κόβουμε το χαλούμι σε κομμάτια των 2 εκ. Σε ένα αντικολλητικό σχαροτήγανο ή σε ψησταριά ψήνουμε από τις 2 μεριές τα κομμάτια του τυριού. Τα περνάμε εναλλάξ με τα ντοματίνια σε ξύλινα ή σε ανοξείδωτα καλαμάκια και πασπαλίζουμε με καπνιστή πάπρικα. Σε αντικολλητικό τηγάνι ή σε ψησταριά ψήνουμε τις πίτες για σουβλάκια. Σε ένα μπολ βάζουμε τη μαγιονέζα και ρίχνουμε άφθονο (2 κ.σ.) φρεσκοτριμμένο πιπέρι. Ανακατεύουμε καλά. Σε κάθε πίτα τοποθετούμε 1 ή 2 καλαμάκια με χαλούμι, μαγιονέζα, αλατοπιπερώνουμε, προσθέτουμε έξτρα καπνιστή πάπρικα, προαιρετικά φρέσκο μαϊντανό και τυλίγουμε. Πηγή:  Γευσιγνώστης ",https://www.tanea.gr/2019/12/09/recipes/souvlakia-me-xaloumi/
Recipes,tanea.gr,Αβγά Καγιανά ή Στραπατσάδα,5 Ιουλίου 2019 | 12:15,tanea.gr,"Ένα γευστικότατο και χορταστικό πιάτο, όταν θέλετε να φάτε κάτι πρόχειρα, που αξίζει να το δοκιμάσετε με ή χωρίς την καυτερή πιπεριά, καθώς θα το απολαύσετε. Υλικά4-5 αυγά 2 ώριμες ντομάτες 1 κρεμμύδι 1 πράσινη πιπεριά και 1 καυτερή πιπεριά 200 γραμμάρια σκληρή φέτα 4 κουταλιές σούπας ελαιόλαδο αλάτι και  φρεσκοτριμμένο πιπέρι ΕκτέλεσηΑφού περάσουμε την ντομάτα από τον χοντρό τρίφτη και ψιλοκόψουμε την πιπεριά και το κρεμμύδι, βάζουμε το τηγάνι σε μέτρια φωτιά και σοτάρουμε για 3-5 το κρεμμύδι και την πιπεριά στο ελαιόλαδο. Ρίχνουμε εφόσον θέλουμε  κι όση καυτερή πιπεριά θέλουμε, ανάλογα την ένταση που επιθυμούμε. Προσθέτουμε και τη ντομάτα και αφήνουμε για περίπου 10′ μέχρι να πιει τα υγρά της. Παράλληλα σπάμε σε ένα μπολ τα αβγά και τα χτυπάμε ελαφρά με ένα πιρούνι. Αλατοπιπερώνουμε με προσοχή υπολογίζοντας την αλμύρα της φέτας. Χαμηλώνουμε τελείως τη φωτιά και ρίχνουμε τα αβγά στο τηγάνι ανακατεύοντας συνεχώς με μια ξύλινη κουτάλα. Μόλις αρχίζουν να πήζουν, σπάμε τη φέτα με τα χέρια μέσα στο τηγάνι και ρίχνουμε ένα τελευταίο ανακάτεμα. Σβήνουμε τη φωτιά, κατεβάζουμε και σκεπάζουμε το τηγάνι και αφήνουμε στην άκρη για 5 λεπτά. Σερβίρουμε πασπαλίζοντας με φρέσκια ρίγανη και συνοδεύοντας με πατάτες τηγανητές ή φρέσκο ψωμάκι.  ",https://www.tanea.gr/2019/07/05/recipes/avga-kagiana-i-strapatsada/
Recipes,tanea.gr,Χριστουγεννιάτικα μπισκότα gingerbread,6 Δεκεμβρίου 2019 | 12:53,tanea.gr,"Λατρεμένα Χριστουγεννιάτικα μπισκότα τα gingerbread γίνονται από μία ελαφρώς πικάντικη, πολύ γλυκιά ζύμη, με μαλακή, μαστιχωτή υφή, και χαρακτηριστικό χρυσαφένιο χρώμα, η οποία περιέχει εκτός από άρωμα τζίντζερ, μαύρη ζάχαρη και μελάσα, ή μέλι (ή και golden syrup, το οποίο βρίσκουμε σε μεγάλα σούπερ μάρκετ και delicatessen). Μπορείτε να τα φτιάξετε σε σχήματα της αρεσκείας σας και κυρίως να στολίσετε μαζί με τα παιδιά σας, χρωματίζοντας με ζαχαρόπαστα, με royal icing, γλάσο με ασπράδι αβγού δηλαδή, ή με το πιο απλό γλάσο από άχνη ζάχαρη και νεράκι. Υλικά  150 γραμμάρια βούτυρο 60 γρ. λευκή κρυσταλλική ζάχαρη 60 γρ. σκούρη καστανή μαλακή ζάχαρη 110 γρ. μέλι ή golden syrup ή μελάσα 360 γρ. αλεύρι για όλες τις χρήσεις 2 κουταλάκια γλυκού σόδα 3 κ.γλ. τζίντζερ σε σκόνη 1 κ.γλ. κανέλα ΕκτέλεσηΛιώνουμε σε ένα κατσαρολάκι σε χαμηλή φωτιά το βούτυρο με τα δύο είδη ζάχαρης και το golden syrup ή το μέλι ή τη μελάσα. Σε ένα μεγάλο μπολ ανακατεύουμε το αλεύρι, τη σόδα, το τζίντζερ και την κανέλα. Μόλις λιώσει το βούτυρο με τα υπόλοιπα υλικά στο κατσαρολάκι, τα ρίχνουμε στο μπολ με το αλεύρι. Ζυμώνουμε ελαφρά με τα χέρια μας, μέχρι να έχουμε ένα ομοιογενές μείγμα, το οποίο πλάθουμε σε μία μεγάλη μπάλα. Απλώνουμε στον πάγκο της κουζίνας ένα κομμάτι διάφανη μεμβράνη και βάζουμε στο κέντρο τη μπάλα της ζύμης. Την απλώνουμε με τον πλάστη, την τυλίγουμε καλά και τη βάζουμε στο ψυγείο για τουλάχιστον μισή ώρα. Τη βγάζουμε από το ψυγείο, την ανοίγουμε σε φύλλο πάχους 5mm και κόβουμε με κουπ πατ τα μπισκότα. Απλώνουμε λαδόκολλα σε 2-3 ταψιά (αναλόγως το μέγεθος) και τοποθετούμε τα μπισκότα. Ψήνουμε σε προθερμασμένο φούρνο στους 170 βαθμούς με αέρα για περίπου 12 λεπτά, μέχρι να δούμε ότι έχουν σκληρύνει λίγο και ότι έχουν αρχίσει να στεγνώνουν. Βγάζουμε το ταψί από το φούρνο και τα αφήνουμε να κρυώσουν πριν τα βγάλουμε από μέσα. Αφού κρυώσουν καλά, μπορούμε να τα γλασάρουμε και να τα στολίσουμε.  ",https://www.tanea.gr/2019/12/06/recipes/xristougenniatika-mpiskota-gingerbread/
Recipes,tanea.gr,Πίτσα με τέσσερα τυριά και μυρωδικά,18 Ιουνίου 2019 | 12:46,tanea.gr,"Μια συνταγή για εύκολη στην παρασκευή και πεντανόστιμη πίτσα με τέσσερα τυριά και μυρωδικά από τις γλάστρες σας, που θα απολαύσει όποιος τη δοκιμάσει, δεδομένου ότι η σπιτική πίτσα εάν ξέρεις πώς να τη φτιάξεις είναι πάντα καλύτερη. Υλικά  350-400 γραμμάρια ζύμη για πίτσα 250 γρ. κίτρινη μοτσαρέλα τριμμένη 100 γρ. φέτα σε μικρά κομμάτια 80 γρ. ρικότα ή ανθότυρο σε κομμάτια 80 γρ. παρμεζάνα σε φλοίδες 2 κουταλιές σούπας έτοιμη σάλτσα πέστο 2-3 λιαστές ντομάτες ψιλοκομμένες 8 ντοματίνια κομμένα στη μέση από 1 κουταλάκι γλυκού φρέσκια ρίγανη (ή και ξερή) και φρέσκο θυμάρι (αν διαθέτουμε) μερικά φύλλα βασιλικού ολόκληρα φρεσκοτριμμένο πιπέρι ελαιόλαδο ΕκτέλεσηΠροθερμαίνουμε το φούρνο στους 250 ο  C. Ανοίγουμε τη ζύμη αρκετά λεπτή και την απλώνουμε σε λαδωμένο ταψάκι για πίτσα. Ρίχνουμε μερικές σταγόνες ελαιόλαδο και από πάνω απλώνουμε με το κουτάλι τη σάλτσα πέστο. Βάζουμε τις ψιλοκομμένες λιαστές ντομάτες και σκεπάζουμε με την τριμμένη μοτσαρέλα. Σκορπίζουμε τα κομμάτια της φέτας. Από πάνω μοιράζουμε τα ντοματίνια, πασπαλίζουμε με τη ρίγανη και το θυμάρι. Βάζουμε και τα κομμάτια της ρικότας ή του ανθότυρου και τελειώνουμε με τις φλοίδες της παρμεζάνας. Ρίχνουμε φρεσκοτριμμένο πιπέρι, ελάχιστο ελαιόλαδο και ψήνουμε την πίτσα για 15'-20΄, μέχρι να γίνει το ζυμάρι μας από κάτω και να λιώσουν τα τυριά. Μόλις τη βγάλουμε μοιράζουμε επάνω τα φύλλα του βασιλικού ολόκληρα ή κομμένα (ανάλογα με το μέγεθός τους) και σερβίρουμε.  ",https://www.tanea.gr/2019/06/18/recipes/pitsa-me-tessera-tyria-kai-myrodika/
Recipes,tanea.gr,"Ταλιατέλες με γαρίδες, ντομάτα, πράσα και φέτα",17 Ιουλίου 2019 | 12:46,tanea.gr,"Μια συνταγή για πεντανόστιμη γαριδομακαρονάδα, με ζουμερές γαρίδες και κόκκινη σάλτσα, με ένα υλικό που μπορεί να σας ξενίσει στο πρώτο άκουσμα, ωστόσο της πάει πολύ, τα πράσα, που δένουν αρμονικά με φέτα, που θα απολαύσουν μικροί και μεγαλύτεροι, στο καθημερινό κι όχι μόνο τραπέζι. Υλικά  12 μεγάλου μεγέθους γαρίδες, καθαρισμένες από κεφάλια και κελύφη 280 γραμμάρια φέτα κομμένη σε κύβους 600 γρ. πράσα κομμένα διαγώνια σε πάχος 1 εκατοστό 500 γρ. σάλτσα ντομάτας σπιτική ή κονκασέ 220 ml λευκό κρασί 150 ml ζωμός καραβίδας ή λαχανικών 100 ml ελαιόλαδο 400 γρ.ταλιατέλες 1 καυτερή πιπερίτσα (προαιρετικά) 30 γρ. βούτυρο 4 κουταλιές σούπας μαϊντανό ψιλοκομμένο αλάτι και πιπέρι, φρεσκοτριμμένο ΕκτέλεσηΣε μια κατσαρόλα με αρκετό αλατισμένο νερό βράζουμε τις ταλιατέλες σύμφωνα με τις οδηγίες της συσκευασίας τους. Στο μεταξύ σε ένα τηγάνι ρίχνουμε το μισό ελαιόλαδο, το μαϊντανό, την καυτερή πιπερίτσα, λίγο βούτυρο, τα πράσα και τα σοτάρουμε σε χαμηλή φωτιά για 1’ περίπου. Προσθέτουμε τις γαρίδες, ρίχνουμε αλάτι, πιπέρι (εάν βάλετε την καυτερή πιπερίτσα αποφύγετε το πιπέρι), σοτάρουμε τις γαρίδες και από τις 2 πλευρές τους, σβήνουμε με το κρασί, αφήνουμε να βράσει για 1’, μέχρι να εξατμιστεί το αλκοόλ, και προσθέτουμε τον ζωμό καραβίδας ή λαχανικών. Κατόπιν ρίχνουμε τη σάλτσα ντομάτας και τη φέτα και αφήνουμε να βράσουν για 3’ μέχρι να δέσει η σάλτσα. Όταν οι ταλιατέλες είναι έτοιμες, τις ρίχνουμε στο τηγάνι, αλατίζουμε ελαφρά, ανακατεύουμε, προσθέτουμε το υπόλοιπο ελαιόλαδο και το υπόλοιπο βούτυρο και πασπαλίζουμε με λίγο μαϊντανό ψιλοκομμένο. Σερβίρουμε στα πιάτα και ραντίζουμε με μερικές σταγόνες ελαιόλαδο.  ",https://www.tanea.gr/2019/07/17/recipes/taliateles-me-garides-ntomata-prasa-kai-feta/
Recipes,tanea.gr,Κολιός με αλμυρίδα,16 Ιουλίου 2019 | 12:44,tanea.gr,"Ένα ψάρι που το καλοκαίρι αφθονεί στις ελληνικές θάλασσες και προσφέρεται για όλα τα βαλάντια, ο κολιός, με βάση τη συνταγή μας μαρινάρεται με σάλτσα σόγιας, ψήνεται ή τηγανίζεται και συνοδεύεται με αλμυρίδα ή αλμύρα. Υλικά 4 κολιοί καθαρισμένοι από κόκαλα και κεφάλι (300 γραμμάρια ο καθένας) 400 ml σάλτσα σόγιας 1/2 κιλό αλμυρίδα ή αλμύρα καθαρισμένη από τα χοντρά κοτσάνια 2 ώριμες ντομάτες χωρίς φλούδες και σπόρους, κομμένες σε κυβάκια 2 σκελίδες σκόρδο, ψιλοκομμένες 40 ml ξίδι μπαλσάμικο 150 ml ελαιόλαδο 1/2 κουτάλι του γλυκού ελαιόλαδο 1/4 κουταλιού του γλυκού πιπέρι ΕκτέλεσηΒάζουμε τους καθαρισμένους κολιούς σε ένα μπολ με νερό και λίγα παγάκια για 10΄ περίπου. Αφού τους βγάλουμε τους σκουπίζουμε με απορροφητικό χαρτί. Σε ένα άλλο μπολ ρίχνουμε τη σάλτσα σόγιας και τους μαρινάρουμε για 20΄. Μόλις είναι έτοιμοι, τους ψήνουμε στη σχάρα ή σε τηγάνι αντικολλητικό και από τις δύο μεριές. Παράλληλα πλένουμε πολύ καλά τα χόρτα, τα οποία τα έχουμε καθαρίσει από τα χοντρά κοτσάνια, και τα ζεματάμε σε βραστό νερό για 2΄. Στη συνέχεια τα στραγγίζουμε και τα αφήνουμε να κρυώσουν. Προσθέτουμε τις ντομάτες, το σκόρδο, το μπαλσάμικο, το ελαιόλαδο, αλάτι, πιπέρι, ανακατεύουμε καλά και σερβίρουμε στα πιάτα. Από πάνω προσθέτουμε τους ψημένους κολιούς και ραντίζουμε με μερικές σταγόνες ελαιόλαδο.  ",https://www.tanea.gr/2019/07/16/recipes/kolios-me-almyrida/
Recipes,tanea.gr,Πέντε δροσερά και χορταστικά smoothies,20 Ιουνίου 2019 | 13:04,tanea.gr,"Τι καλύτερο υπάρχει για να ξεδιψάσεις αλλά και να πάρεις τις απαραίτητες βιταμίνες που χρειάζεσαι κατακαλόκαιρο από ένα δροσερό και χορταστικό smoothie, που παρασκευάζεται από φρέσκα φρούτα και λαχανικά. Ακολουθούν οδηγίες παρασκευής για πέντε  απολαυστικά, φρουτένια, αρωματικά και σοκολατένια smoothies, που θα λατρέψουν ακόμη και οι μικροί που δεν αγαπούν τα φρούτα και τα λαχανικά. Με κεράσια, βανίλια και αμύγδαλοΈνα μοναδικό σε χρώμα, άρωμα και γεύση smoothie με κεράσια, εκχύλισμα βανίλιας και αμυγδάλου. Υλικά400 γραμμάρια κεράσια 300 ml γάλα πλήρες αγελαδινό 90 γρ. ζάχαρη κρυσταλλική 2,5ml εκχύλισμα βανίλιας 2ml εκχύλισμα αμυγδάλου 1 πρέζα αλάτι 1 φλιτζάνι τσαγιού πάγο ΕκτέλεσηΠλένουμε και καθαρίζουμε τα κεράσια. Στεγνώνουμε με απορροφητικό χαρτί κουζίνας. Αφαιρούμε τα κουκούτσια, βάζουμε σε μπολ και τοποθετούμε στην κατάψυξη να παγώσουν για τουλάχιστον 2 ώρες. Μετά, τα ρίχνουμε όπως είναι παγωμένα στο μπλέντερ. Προσθέτουμε το γάλα, τη ζάχαρη, τα εκχυλίσματα βανίλιας και αμυγδάλου, το αλάτι και τον πάγο και χτυπάμε καλά μέχρι να πολτοποιηθούν τα κεράσια και να έχουμε ένα ομοιογενές μείγμα και σερβίρουμε αμέσως. Με μπανάνα, φυστικοβούτυρο και κακάοΛαχταριστό, φρουτένιο και σοκολατένιο! Υλικά 2 μπανάνες 120 γραμμάρια φιστικοβούτυρο 40 γρ. κακάο σε σκόνη 160ml νερό παγωμένο 30 γρ. σοκολάτας κουβερτούρα για το γαρνίρισμα ΕκτέλεσηΚαθαρίζουμε τις μπανάνες, τις κόβουμε σε μικρά κομμάτια και τις τοποθετούμε στο μπλέντερ μαζί με το φιστικοβούτυρο, το κακάο και το νερό. Χτυπάμε μέχρι να πολτοποιηθούν οι μπανάνες και να έχουμε ένα ομοιογενές πηχτό μείγμα. Μοιράζουμε το smoothie σε δύο ψηλά ποτήρια και γαρνίρουμε με λίγη σοκολάτα, αφού την τρίψετε στη λεπτή πλευρά του τρίφτη. Με γιαούρτι και φράουλες, αλλά και μπανάναΕύκολο και απολαυστικό, σε δυο εκδοχές με φράουλες, αλλά και μπανάνα. Υλικά400 γραμμάρια γιαούρτι πλήρες αγελαδινό 480ml γάλα πλήρες αγελαδινό 2 μπανάνες 320 γρ. φράουλες ΕκτέλεσηΞεφλουδίζουμε τις μπανάνες και τις κόβουμε σε ροδέλες. Πλένουμε καλά τις φράουλες, αφαιρούμε τα κοτσάνια τους και τις κόβουμε στη μέση. Ρίχνουμε στο μπλέντερ το μισό γιαούρτι με το μισό γάλα και τις μπανάνες και χτυπάμε μέχρι να έχουμε ένα ομοιογενές μείγμα. Αδειάζουμε το smoothie μπανάνας σε 2 χαμηλά ποτήρια και κατόπιν φτιάχνουμε το ίδιο με τη φράουλα πολτοποιώντας στο μπλέντερ το υπόλοιπο γιαούρτι με το υπόλοιπο γάλα και τις φράουλες. Αδειάζουμε και το smoothie φράουλας σε 2 χαμηλά ποτήρια και σερβίρουμε. Με σπανάκι, μήλο και ακτινίδιοΥγιεινό και με μικρή θερμιδική αξία. Υλικά1 φλιτζάνι τσαγιού φύλλα από σπανάκι 1 πράσινο μήλο με τη φλούδα του, σε μικρά κομμάτια 1 ακτινίδιο 50 γρ. μαϊντανό φρέσκο (περίπου 1/3 φλιτζ. τσαγ.) χυμό από 1 λεμόνι 2 γρ. κανέλα σε σκόνη 300 ml νερό παγωμένο ΕκτέλεσηΠλένουμε καλά το σπανάκι και το μαϊντανό, αφήνουμε σε σουρωτήρι να στραγγίσουν και κατόπιν στεγνώνουμε με απορροφητικό χαρτί κουζίνας. Καθαρίζουμε το ακτινίδιο από τη φλούδα του και κόβουμε σε μικρά κομμάτια. Πλένουμε καλά το μήλο, αφαιρώντας το κοτσάνι και τα κουκούτσια του και κόβουμε με τη φλούδα του σε μικρά κομμάτια. Ρίχνουμε το κομμένο μήλο στο μπλέντερ μαζί με τα κομμάτια του ακτινιδίου, το σπανάκι και το μαϊντανό, το χυμό λεμονιού, την κανέλα και το παγωμένο νερό. Χτυπάμε καλά μέχρι να πολτοποιηθούν όλα τα υλικά και να έχουμε ένα ομοιογενές μείγμα. Μοιράζουμε το smoothie σε 4 χαμηλά ποτήρια και σερβίρουμε. Με πεπόνι, γιαούρτι και φύλλα μένταςΔροσερό και λαχταριστό. Υλικά1 πεπόνι ώριμο, σε μικρά κομμάτια 400 γραμμάρια γιαούρτι αγελαδινό 2% λιπαρά 60 γρ. μέλι 30 ml χυμό λάιμ φρέσκου 8 φύλλα μέντας, για γαρνίρισμα ΕκτέλεσηΚόβουμε το πεπόνι σε μικρά κομμάτια. Ρίχνουμε στο μπλέντερ μαζί με το γιαούρτι, το μέλι και το χυμό λάιμ και χτυπάμε μέχρι να πολτοποιηθεί το πεπόνι και να έχουμε ένα ομοιογενές μείγμα. Μοιράζουμε το smoothie σε χαμηλά ποτήρια και βάζουμε τα στο ψυγείο για 30΄-60΄ να κρυώσει. Όταν σερβίρουμε γαρνίρουμε με φυλλαράκια μέντας.  ",https://www.tanea.gr/2019/06/20/recipes/pente-drosera-kai-xortastika-smoothies/
Recipes,tanea.gr,Καλοκαιρινό φρικασέ με φέτες ψαριού,21 Ιουνίου 2019 | 12:59,tanea.gr,"Μια μοναδική συνταγή που θα απολαύσουν οι λάτρεις των ψαριών κι όχι μόνο, καθώς εμπνέεται από ένα παραδοσιακό κι αγαπημένο πιάτο, το φρικασέ, που όμως εδώ γίνεται με ψάρι της αρεσκείας μας και χορταρικά της εποχής. Υλικά  1 κιλό σέσκουλα 100 ml ελαιόλαδο (50 ml τα κρατάμε στην άκρη) 2 μέτρια πράσα, ψιλοκομμένα 4 φρέσκα κρεμμυδάκια 50 ml λευκό κρασί 550 ml ζωμός ψαριού (50 ml τα κρατάμε στην άκρη) αλάτι και φρεσκοτριμμένο πιπέρι 6 κουταλιές χυμός λεμονιού (2 τις κρατάμε στην άκρη) 1 αβγό 1 πρέζα ρίγανη 800 γραμμάρια φιλεταρισμένο ψάρι (σφυρίδα, βλάχος, συναγρίδα, πεσκανδρίτσα, ροφός, τσιπούρα κ.ά.) λίγος μαϊντανός ψιλοκομμένος για γαρνιτούρα ΕκτέλεσηΑφού ξεπλύνουμε τα σέσκουλα τα ζεματάμε για 1'.  Σοτάρουμε το πράσο και το φρέσκο κρεμμυδάκι στο ελαιόλαδο. Προσθέτουμε το κρασί κι όταν εξατμιστεί τα σέσκουλα. Σοτάρουμε για λίγο ακόμη. Προσθέτουμε το ζωμό, αλάτι, πιπέρι, βράζουμε μέχρι να σωθεί το μισό υγρό και ρίχνουμε το χυμό λεμονιού. Χτυπάμε το ασπράδι μαρέγκα, προσθέτουμε τον κρόκο και ρίχνουμε σταδιακά το μίγμα στην κατσαρόλα (Αν δεν θέλουμε να χρησιμοποιήσουμε αβγό, μπορούμε να κάνουμε πιο πηχτή τη σάλτσα μας προσθέτοντας λίγο κορν φλάουρ). Προθερμαίνουμε το φούρνο στους 190C. Σε ρηχό ταψί ρίχνουμε 50 ml ελαιόλαδο, 50 ml ζωμό ψαριού, αλάτι, πιπέρι, ρίγανη, 2 κουταλιές χυμό λεμονιού και ανακατεύουμε ελαφρώς. Τοποθετούμε το ψάρι στο ταψί και ψήνουμε για τουλάχιστον 7-8' έως ότου γίνει. Κόβουμε τα φιλέτα σε λωρίδες μήκους 4-5 εκ. Σε κάθε βαθύ πιάτο τοποθετούμε χόρτα με αβγολέμονο και 2 λωρίδες ψαριού. Στο μπλέντερ χτυπάμε τα υγρά που έχουν μείνει στο ταψί και περιχύνουμε το ψάρι. Πασπαλίζουμε με λίγο φρέσκο μαϊντανό.  ",https://www.tanea.gr/2019/06/21/recipes/kalokairino-frikase-me-fetes-psariou/
Recipes,tanea.gr,Σπιτικά ντόνατς,1 Ιουλίου 2019 | 12:48,tanea.gr,"Υπέροχα ντόνατς, φτιαγμένα με τα χεράκια σας, τραγανά και λαχταριστά με επικάλυψη σοκολάτας ή με γέμιση σοκολάτας αλλά και μαρμελάδα για ένα πιο γλυκό πρωινό κι όχι μόνο, που θα απολαύσουν μικροί και μεγαλύτεροι. Υλικά180 γραμμάρια χλιαρό γάλα 2 ½ κουταλάκι γλυκού ξερή μαγιά 50 γρ. κρυσταλλική ζάχαρη 2 κρόκους αυγών (μεσαία αυγά) 1 κ.γλ. σιρόπι βανίλιας ή 1-2 βανιλίνες 2 κουταλιές σούπας (ή 30 γρ.) βούτυρο, λιωμένο ξύσμα από 1 πορτοκάλι 330 γρ. αλεύρι γ.ο.χ. ¼ κ.γλ. χοντρό αλάτι ηλιέλαιο, για τηγάνισμα Για σοκολατένιο γλάσο 1 κ.σ. κακάο 2 κ.σ. ζάχαρη άχνη 1 κ.σ. γάλα Για λευκό γλάσο2 κ.σ. άχνη ζάχαρη 1 κ.σ. γάλα Για τη γέμιση με μαρμελάδα160 γρ. μαρμελάδα της αρεσκείας σας 1 κ.σ. άχνη ζάχαρη ΕκτέλεσηΓια να φτιάξουμε τη ζύμη μας, στον πάτο ενός μεγάλου μπολ βάζουμε το γάλα, τη μαγιά, τη ζάχαρη. Ανακατεύουμε καλά μέχρι να διαλυθεί η μαγιά. Αφήνουμε για 5-10 λεπτά., ώστε να ενεργοποιηθεί η μαγιά και να αρχίσει να αφρίζει. Στο μπολ με τη μαγιά, χτυπάμε τους κρόκους, το λιωμένο βούτυρο, το σιρόπι βανίλιας και ανακατεύουμε. Προσθέτουμε το ξύσμα πορτοκαλιού, το μισό αλεύρι και ανακατεύουμε με ένα κουτάλι μέχρι να αναμειχθούν. Δεν βάζουμε το αλεύρι όλο μαζί για να διαλυθεί καλά μέσα στο μείγμα μας. Προσθέτουμε το άλλο μισό αλεύρι και το αλάτι και ανακατεύουμε όσο καλύτερα γίνεται με το κουτάλι. Βάζουμε αλεύρι πάνω στον πάγκο εργασίας μας και στα χέρια μας και σχηματίζουμε μία ζύμη ελαστική και λεία για περίπου 5 λεπτά. Το μείγμα πρέπει να είναι κολλώδες για αυτό δεν βάζουμε άλλα αυγά. Άμα κολλάει το μείγμα βάζουμε και άλλο αλεύρι στα χέρια μας. Αφαιρούμε τη ζύμη μας και λαδώνουμε ελαφρά ένα άλλο μπολ. Βάζουμε μέσα τη ζύμη, ρίχνουμε λίγο αλευράκι από πάνω, σκεπάζουμε με μία μεμβράνη και αφήνουμε σε θερμοκρασία δωματίου για 1 ώρα μέχρι να φουσκώσει το ζυμάρι μας. Βάζουμε αλεύρι στα χέρια μας για να μη μας κολλήσει η ζύμη μας. Την κάνουμε σαν μία μπάλα. Ρίχνουμε αλεύρι και πάνω από το ζυμάρι μας και στην ελαφρώς αλευρωμένη επιφάνεια που είχαμε από πριν, ανοίγουμε τη ζύμη μας μέχρι να γίνει 1 εκ. παχιά. Μέχρι 3 φορές αν ανοίξουμε το ζυμάρι μας είναι καλά. Αν το ανοίξουμε περισσότερες δεν θα βγουν το ίδιο αφράτα τα ντόνατς μας. Κόβουμε το πρώτο ντόνατς με το μεγάλο κουπάτ το οποίο έχουμε αλευρώσει σε στρογγυλούς κύκλους διαμέτρου 5 εκ. Μέσα στον κύκλο αυτό, χρησιμοποιώντας ένα μικρότερο κουπάτ κάνουμε τρύπα. Επαναλαμβάνουμε για όλα τα ντόνατς. Μπορούμε αν θέλουμε να κάνουμε κάποια ντόνατς χωρίς τρύπα και να τα φτιάξουμε σαν λουκουμάδες. Αν τα κάνουμε χωρίς τρύπα στη μέση θα χρειαστούμε μικρότερο κουπάτ για τα ντόνατς μας για να μη μας βγουν τόσο μεγάλα. Αφήνουμε να ξεκουραστούν για άλλα 30 λεπτά και να αυξηθούν σε μέγεθος και σκεπάζουμε ελαφρά με μία πετσέτα. Ζεσταίνουμε 5 εκ. λάδι στους 175 ο  C σε ένα βαθύ τηγάνι. Βάζουμε 4 ντόνατς τη φορά μέσα στο λάδι και πρώτα μαγειρεύουμε από τη μία πλευρά μέχρι να πάρει καφετί χρώμα για 1-2 λεπτά. Τα γυρίζουμε από τη άλλη πλευρά και αφήνουμε για άλλο ένα λεπτό. Σουρώνουμε τα ντόνατς μας και τα ακουμπάμε πάνω σε χαρτί κουζίνας για να στραγγίξουν. Επαναλαμβάνουμε με τα υπόλοιπα. Όταν τα ντόνατς έχουν κρυώσει, βάζουμε τη μαρμελάδα της αρεσκείας μας σε ένα κορνέ με ένα στρογγυλό τιπ 0.5-1 εκ. και γεμίζουμε από την κορυφή ή από τα πλάγια. Αν θέλουμε τα ντόνατς μας να τα επικαλύψουμε με γλάσο, ανακατεύουμε τα υλικά για το γλάσο σε ένα μπολ και το περιχύνουμε από πάνω.",https://www.tanea.gr/2019/07/01/recipes/spitika-ntonats/
Recipes,tanea.gr,Υπέροχα μπαρμπούνια σαβόρο με λευκό κρασί,26 Ιουλίου 2019 | 12:47,tanea.gr,"Από τα πιο αγαπημένα ψάρια για μικρούς και μεγαλύτερους τα μπαρμπούνια, όταν είναι μικρά τα τηγανίζεις, ενώ όταν είναι πιο... ώριμα τα ψήνεις στη σχάρα, ωστόσο υπάρχουν κι άλλοι τρόποι μαγειρέματος που απογειώνουν τη γεύση τους, όπως η συνταγή που ακολουθεί για μπαρμπούνια σαβόρο με λευκό κρασί:  Τα μπαρμπούνια μας, αφού τηγανιστούν μαγειρεύονται σε αρωματισμένη με δενδρολίβανο, δάφνη και σκόρδο, σάλτσα από λευκό κρασί, που απογειώνει τη γεύση τους. Υλικά  8 µπαρµπούνια (ή κουτσοµούρες), καθαρισµένα 1 φλιτζάνι αλεύρι για όλες τις χρήσεις αλάτι και φρεσκοτριµµένο πιπέρι ½ φλ.  ελαιόλαδο 4 σκελίδες σκόρδου, σε λεπτές φέτες 1 κλωνάρι δενδρολίβανου 1 φύλλο δάφνης 1 κουταλιά σούπας πελτέ, διαλυμένο σε 250 ml λευκό κρασί ΕκτέλεσηΣε ένα μικρό ταψί ρίχνουµε το αλεύρι. Αλατοπιπερώνουµε τα ψάρια, τα βάζουµε στο ταψί και τα αλευρώνουµε καλά. Σε ένα µεγάλο τηγάνι ρίχνουµε το ελαιόλαδο και ανάβουµε το µάτι σε µέτρια προς δυνατή φωτιά. Μόλις ζεσταθεί το λάδι, βάζουµε προσεκτικά τα ψάρια και τηγανίζουµε για 3-5 λεπτά από κάθε πλευρά ή ώσπου να ροδίσουν καλά. Τα βγάζουµε σε µια πιατέλα. Χαµηλώνουµε τη θερµοκρασία και µέσα στο ίδιο λάδι ρίχνουµε το σκόρδο, το δενδρολίβανο και τη δάφνη και σοτάρουµε ώσπου να µαλακώσει το σκόρδο, για 1-2 λεπτά. Σβήνουµε µε το κρασί και τον πελτέ, χαµηλώνουµε τη φωτιά κάτω του µετρίου και βράζουµε για 8-10 λεπτά. Αλατοπιπερώνουµε και δοκιµάζουµε. Ρίχνουµε τα ψάρια στη σάλτσα και βράζουµε για 1 λεπτό. Σερβίρουµε σε πιατέλα.  ",https://www.tanea.gr/2019/07/26/recipes/yperoxa-mparmpounia-savoro-me-leyko-krasi/
Recipes,tanea.gr,Λαβράκι σοτέ με πατατοσαλάτα και λεμονάτη σάλτσα,3 Ιουλίου 2019 | 12:15,tanea.gr,"Μια καλοκαιρινή συνταγή για φιλέτο ψαριού (λαβράκι, πέστροφα κ.ο.κ.) σε πεντανόστιμη στρώση από πατάτες, φρέσκα κρεμμυδάκια, ραπανάκια, κάππαρη, ελιές και λεμονάτη σάλτσα με μυρωδικά της εποχής. ΥλικάΓια το λαβράκι400 γραμμάρια λαβράκι φιλέτο με πέτσα, κομμένο σε 2 κομμάτια 30 γρ. ελαιόλαδο αλάτι Για την πατατοσαλάτα250 γρ. πατάτες γαλλικές 15 γρ. ραπανάκια, κομμένα σε λεπτές ροδέλες 15 γρ. κάππαρη ξαρμυρισμένη 20 γρ. ελιές Καλαμών, φιλέτο 30 γρ. κρεμμύδι φρέσκο, κομμένο σε διαγώνιες φέτες αλάτι και πιπέρι φρεσκοτριμμένο 60 γρ. λεμονάτη σάλτσα Για τη λεμονάτη σάλτσα180 γρ. ελαιόλαδο 10 γρ. μουστάρδα Ντιζόν 45 γρ. χυμός λεμόνι 5 γρ. ζάχαρη 20 γρ. νερό τσάιβς, ψιλοκομμένο μαϊντανό, ψιλοκομμένο μάραθο ψιλοκομμένο βασιλικό, ψιλοκομμένο αλάτι ΕκτέλεσηΓια να φτιάξουμε το λαβράκι τοποθετούμε ένα τηγάνι σε δυνατή φωτιά (κατά προτίμηση αντικολλητικό) και προσθέτουμε το ελαιόλαδο. Αλατίζουμε και βάζουμε τα φιλέτα από το λαβράκι  στο τηγάνι  από τη πλευρά της πέτσας και σοτάρουμε μέχρι να πάρει ωραίο χρώμα και η πέτσα να αρχίσει να γίνεται τραγανή. Γυρίζουμε πλευρά και συνεχίζουμε το μαγείρεμα μέχρι να ψηθούν τα φιλέτα αλλά να παραμείνουν ζουμερά. Για την πατατοσαλάτα βράζουμε τις πατάτες σε μέτρια φωτιά μέχρι να μαλακώσουν, σουρώνουμε, τις κόβουμε στη μέση και αλατίζουμε ενώ είναι ακόμα ζεστές. Μόλις κρυώσουν λίγο οι πατάτες αναμιγνύουμε με τα υπόλοιπα υλικά, περιχύνουμε με τη λεμονάτη σάλτσα και σερβίρουμε. Για να ετοιμάσουμε τη λεμονάτη σάλτσα τοποθετούμε όλα τα υλικά εκτός από το ελαιόλαδο, το νερό και τα μυρωδικά στον κάδο του μπλέντερ. Ξεκινάμε το μπλέντερ και προσθέτουμε σίγα σιγά το ελαιόλαδο. Αν δούμε ότι η σάλτσα πήζει πολύ, αραιώνουμε με νερό. Προσθέτουμε τα μυρωδικά και σερβίρουμε, τοποθετώντας στο πιάτο μια στρώση από την πατατοσαλάτα και τη λεμονάτη σάλτσα κι από πάνω το φιλέτο ψαριού.  ",https://www.tanea.gr/2019/07/03/recipes/lavraki-sote-me-patatosalata-kai-lemonati-saltsa/
Recipes,tanea.gr,Γαύρος μαρινάτος,10 Ιουλίου 2019 | 12:39,tanea.gr,"Ένας αγαπημένος μεζές για το ούζο και το τσίπουρο, ο μαρινάτος γαύρος, αν δεν είναι λύσσα στο αλάτι, πολύ ξιδιασμένος και... αγίνωτος, απογειώνεται γευστικά με την καλή παρέα! Υλικά  1/2 κιλό γαύρο αλάτι χοντρό (5-6 κουταλιές σούπας) ξύδι τόσο ώστε να καλύψει τα φιλέτα 1 σκελίδα σκόρδο μαϊντανό λίγη κόκκινη πιπεριά ψιλοκομμένη (προαιρετικα) 1 κλωνάρι φρέσκια ρίγανη ψιλοκομμένη (προαιρετικά) Εκτέλεση Πλένουμε και καθαρίζουμε τους γαύρους από τα κεφάλια και μαζί ότι βγαίνει από τα εντόσθια. Αφού τα καθαρίσουμε όλα, τα αραδιάζουμε σε τρυπητό, στο οποίο από κάτω θα πρέπει να υπάρχει άλλο μπολ. Τοποθετούμε τα ψάρια και πασπαλίζουμε καλά με αλάτι. Βάζουμε στρώματα ψαριών και αλατιού μέχρι να τελειώσουν τα ψάρια. Βάζουμε το μπολ που μέσα έχει το τρυπητό στο ψυγείο και αφήνουμε τα ψάρια με το αλάτι για 6-7 ώρες. Τα ψάρια θα βγάλουν ζουμί από αυτή τη διαδικασία. Μετά από 6-7 ώρες, ξεβγάζουμε τα ψάρια, τα καθαρίζουμε από τα κοκάλα και τυχόν υπολείμματα από τα εντόσθια και τα ξεπλένουμε. Κάθε ένα που το καθαρίζουμε και το ανοίγουμε το αφήνουμε πάλι σε τρυπητό και μετά τα βάζουμε σε ένα μικρό μπολ. Αφού τελειώσει η διαδικασία, καλύπτουμε με ξύδι της αρεσκείας μας τα φιλέτα. Αφήνουμε τα ψάρια στο ξύδι για τουλάχιστον ένα δίωρο, ώσπου το δέρμα να αλλάξει χρώμα, να ασπρίσει από το ξύδι, σημάδι ότι «ψήθηκε» και είναι έτοιμο. Στη συνέχεια πετάμε το ξύδι, και χωρίς να ξεβγάλουμε, καλύπτουμε τους γαύρους με ελαιόλαδο (ή μισό μισό με ηλιέλαιο). Από πάνω ή ενδιάμεσα, βάζουμε τα μυρωδικά που μας αρέσουν όπως ψιλοκομμένη κόκκινη πιπεριά, σκόρδο σε φετούλες και φρέσκια ρίγανη ή μαϊντανό, αλλά και θυμάρι, σκόρδο, πιπέρι κ.ο.κ.  Συνοδέψτε με ουζάκι ή τσίπουρο.  ",https://www.tanea.gr/2019/07/10/recipes/gayros-marinatos-2/
Recipes,tanea.gr,Πένες με λαχανικά της εποχής,12 Αυγούστου 2019 | 12:38,tanea.gr,"Πεντανόστιμο και θρεπτικό πιάτο ζυμαρικών με λαχανικά της εποχής, όπως μελιτζάνες και ντοματίνια, για γρήγορα κι απολαυστικά γεύματα στη βεράντα. Υλικά  500 γρ. πένες (και ολικής άλεσης) 2 μελιτζάνες φλάσκες 1 ξερό κρεμμύδι, ψιλοκομμένο 3 σκελίδες σκόρδο, ψιλοτριμμένες 250 γραμμάρια ντοματίνια, κομμένα στη μέση ½ κ.γλυκού. μπούκοβο αλάτι και φρεσκοτριμμένο πιπέρι ελαιόλαδο 1 ματσάκι φρέσκο βασιλικό, χοντροκομμένο και φύλλα για το σερβίρισμα 100 γρ. τριμμένο κεφαλοτύρι Εκτέλεση Ζεσταίνουμε μπόλικο ελαιόλαδο σε βαθύ, αντικολλητικό τηγάνι. Αφαιρούμε τα κοτσάνια από τις μελιτζάνες και τις κόβουμε σε κυβάκια. Τις σοτάρουμε στο ελαιόλαδο για 7-8 λεπτά, μέχρι να μαλακώσουν και να χρυσίσουν. Προσθέτουμε αλάτι και φρεσκοτριμμένο πιπέρι και συνεχίζουμε το σοτάρισμα για 2-3 λεπτά, μέχρι να μαλακώσουν αρκετά. Τις αφαιρούμε με τρυπητή κουτάλα και τις ακουμπάμε σε πιάτο. Προσθέτουμε στο τηγάνι το κρεμμύδι και το σοτάρουμε για 2-3 λεπτά μέχρι να μαλακώσει. Συνεχίζουμε με το σκόρδο και το μπούκοβο και σοτάρουμε για ακόμα 1-2 λεπτά, μέχρι να απελευθερώσουν τα αρώματά τους. Προσθέτουμε τα ντοματίνια και σοτάρουμε για 2-3 λεπτά μέχρι να μαλακώσουν, πιέζοντάς τα ελαφρώς, με την κουτάλα, ώστε να σπάσουν. Χαμηλώνουμε τη φωτιά και προσθέτουμε πάλι τις μελιτζάνες. Δοκιμάζουμε και ρίχνουμε αλάτι και φρεσκοτριμμένο πιπέρι κατά προτίμηση, αφήνουμε να σιγομαγειρευτούν και να δέσουν τα υλικά για 7-8 λεπτά και αποσύρουμε από τη φωτιά μέχρι να τελειώσει ο βρασμός των ζυμαρικών. Βράζουμε τις πένες σε κατσαρόλα με μπόλικο αλατισμένο νερό, σύμφωνα με τις οδηγίες του πακέτου. Τις στραγγίζουμε, κρατώντας περίπου 100 ml από το νερό στο οποίο έβρασαν. Εάν έχουν εξατμιστεί όλα τα υγρά στη σάλτσα με τις μελιτζάνες, προσθέτουμε λίγο από το νερό που κρατήσαμε και τη βάζουμε στη φωτιά μέχρι να πάρει βράση. Προσθέτουμε τα ζυμαρικά στη σάλτσα και ανακατεύουμε καλά ώστε να δέσουν τα υλικά. Σερβίρουμε τα ζυμαρικά με φύλλα φρέσκου βασιλικού και τριμμένο κεφαλοτύρι.  ",https://www.tanea.gr/2019/08/12/recipes/penes-me-laxanika-tis-epoxis/
Recipes,tanea.gr,Ριζότο με θαλασσινά,13 Αυγούστου 2019 | 12:41,tanea.gr,"Ένα πεντανόστιμο πιάτο που μυρίζει καλοκαίρι, με μύδια, γαρίδες, κυδώνια, καλαμαράκια συνδυασμένα με ριζότο, ζωμό λαχανικών, τυρί κρέμα και αρωματικά. Υλικά  1 λίτρο ζωμό λαχανικών (2 κύβοι λαχανικών διαλυμένοι σε 1 λίτρο νερό) 3 κουταλιές σούπας ελαιόλαδο 1 κρεμμύδι 1 καρότο 2 κοτσάνια σέλινο 2 σκελίδες σκόρδο, ψιλοκομμένες 1 καλή πρέζα ζάχαρη 300 γραμμάρια ρύζι για ριζότο ½ κούπα λευκό κρασί 600 γραμμάρια θαλασσινά (μύδια, καλαμαράκια-καθαρισμένα και κομμένα σε ροδέλες, 8 μεσαίου μεγέθους γαρίδες - χωρίς κέλυφος, κυδώνια) 2 κλαδάκια δεντρολίβανο, μόνο τα φύλλα ξύσμα από 1 λεμόνι ½ χυμό λεμόνι 100-200 γρ. τυρί μασκαρπόνε αλάτι και φρεσκοτριμμένο πιπέρι ΕκτέλεσηΒάζουμε ένα βαθύ αντικολλητικό τηγάνι να κάψει σε δυνατή φωτιά. Προσθέτουμε 1 κ.σ. ελαιόλαδο και τις γαρίδες. Αφήνουμε για 1 λεπτό από την κάθε μεριά, για να πάρουν χρυσαφί χρώμα. Αφαιρούμε και τις αφήνουμε στην άκρη. Βάζουμε ξανά το τηγάνι στη φωτιά μαζί με 1 κ.σ. ελαιόλαδο και τα καλαμαράκια μας. Αφήνουμε για ένα λεπτό από την κάθε μεριά, για να πάρουν επίσης χρυσαφί χρώμα, αφαιρούμε και τα αφήνουμε στην άκρη μαζί με τις γαρίδες. Κόβουμε σε κύβους το κρεμμύδι, το σέλινο και τα καρότα και τα βάζουμε στο τηγάνι με 1 κ.σ. ελαιόλαδο. Προσθέτουμε το σκόρδο και ανακατεύουμε.  Τα αφήνουμε μέχρι να καραμελώσουν και στη συνέχεια προσθέτουμε τη ζάχαρη. Χαμηλώνουμε τη φωτιά και τα αφήνουμε για άλλα 5 λεπτά. Προσθέτουμε το ρύζι και το σοτάρουμε, ανακατεύοντάς το καλά με μια ξύλινη κουτάλα. Ρίχνουμε το κρασί και περιμένουμε μέχρι να εξατμιστεί και να φύγει όλο το αλκοόλ. Προσθέτουμε ζωμό (2 κουταλιές), ίσα ίσα να καλύψουμε το ριζότο και αφήνουμε να σιγομαγειρευτεί μέχρι να εξατμιστεί. Όταν εξατμιστεί προσθέτουμε ακόμα 2 κουταλιές και αφήνουμε να εξατμιστεί. Επαναλαμβάνουμε την διαδικασία μέχρι να τελειώσει όλος ο ζωμός (κρατάμε 1 κουταλιά ζωμό για τη συνέχεια). Η διαδικασία θα κρατήσει 15 περίπου λεπτά. 2-3 λεπτά προσθέτουμε τις γαρίδες, τα καλαμαράκια, τα μύδια, τα κυδώνια και την τελευταία κουταλιά ζωμό. Ανακατεύουμε ελαφρά, σκεπάζουμε το τηγάνι μας και αφήνουμε στη φωτιά για 2 λεπτά ακόμα. Όταν είναι έτοιμο, αφαιρούμε από τη φωτιά προσθέτουμε δεντρολίβανο, ξύσμα και χυμό λεμονιού, μασκαρπόνε και ανακατεύουμε. Αλατοπιπερώνουμε και σερβίρουμε μαζί με ρόκα ή μαϊντανό.  ",https://www.tanea.gr/2019/08/13/recipes/rizoto-me-thalassina/
Recipes,tanea.gr,Ανεπανάληπτος παραδοσιακός μουσακάς,22 Ιουλίου 2019 | 13:10,tanea.gr,"Ένα λατρεμένο παραδοσιακό πιάτο, που τρώγεται τουλάχιστον μια φορά μέσα στο καλοκαίρι, ο μουσακάς, φτιάχνεται με πατάτες, μελιτζάνες, κολοκύθια και κιμά σκεπασμένο και αφράτη μπεσαμέλ, κι αν τον θέλετε πιο ελαφρύ και με επίσης αφράτη κρέμα από στραγγιστό γιαούρτι και τραγανή κρούστα από κεφαλοτύρι. Για τα λαχανικά  3 μεγάλες πατάτες (βρασμένες και ξεφλουδισμένες) 5-6 κουταλκιές σούπας ελαιόλαδο 1 κρεμμύδι 2 μεσαία κολοκύθια 2 μελιτζάνες μικρές ή 1 μεγάλη θυμάρι αλάτι και πιπέρι Για τον κιμά1 κρεμμύδι 2 κουταλιές σούπας ελαιόλαδο, για το σοτάρισμα 1 σκελίδα σκόρδο 3 πρέζες ζάχαρη 1/2 κουταλάκι γλυκού μοσχοκάρυδο 1 κ.γλ. κανέλα, κοφτή 1 κ.σ. πελτέ τομάτας 500 γρ. μοσχαρίσιο κιμά 400 γρ. ντομάτα κονκασέ αλάτι και πιπέρι Για τη μπεσαμέλ100 γρ. βούτυρο 100 γρ. αλεύρι γ.ο.χ. 750 ml γάλα 3,5% λιπαρά τριμμένο πιπέρι 1 πρέζα από τριμμένο μοσχοκάρυδο 100 γρ. τριμμένη παρμεζάνα 3 κρόκους αβγών ΕκτέλεσηΠροθερμαίνουμε τον φούρνο στους 200°C στον αέρα. Ετοιμάζουμε τα λαχανικά: Σε ένα τηγάνι σε δυνατή φωτιά, με 2-3 κ.σ. ελαιόλαδο, ρίχνουμε τις κομμένες σε ροδέλες πατάτες και τις ψήνουμε, μέχρι να πάρουν χρώμα. Σε ένα ταψί (25x30) με ελάχιστο ελαιόλαδο στρώνουμε τις πατάτες (1η στρώση), ρίχνουμε θυμάρι και αλατοπιπερώνουμε. Κατά τον ίδιο τρόπο σοτάρουμε το κρεμμύδι μέχρι να καραμελώσει και το βάζουμε στο ταψί πάνω από τις πατάτες. Ετοιμάζουμε και τα κολοκύθακια και τα στρώνουμε πάνω στις πατάτες (2η στρώση), ρίχνουμε θυμάρι και αλατοπιπερώνουμε. Ψήνουμε και τις μελιτζάνες και τις στρώνουμε πάνω από τα κολοκύθια (3η στρώση), ρίχνουμε θυμάρι και αλατοπιπερώνουμε. Ετοιμάζουμε και τον κιμά: Χοντροκόβουμε το κρεμμύδι και το ρίχνουμε στο ίδιο τηγάνι που χρησιμοποιήσαμε για τα λαχανικά μαζί με λίγο ελαιόλαδο σε δυνατή φωτιά. Ρίχνουμε και το ψιλοκομμένο σκόρδο. Προσθέτουμε τη ζάχαρη, το μοσχοκάρυδο, την κανέλα, τον πελτέ και ανακατεύουμε με μία ξύλινη κουτάλα. Προσθέτουμε και τον κιμά στο τηγάνι και ανακατεύουμε πολύ καλά μέχρι να καραμελώσει και να πάρει ωραίο χρώμα. Σβήνουμε με την τομάτα κονκασέ, ανακατεύουμε καλά και αφήνουμε να δέσει σε χαμηλή φωτιά για 10-15 λεπτά. Ανακατεύουμε ανά τακτά χρονικά διαστήματα. Λίγο πριν αφαιρέσουμε από τη φωτιά, αλατοπιπερώνουμε. Για τη μπεσαμέλ: Βάζουμε ένα κατσαρολάκι σε χαμηλή φωτιά. Προσθέτουμε το βούτυρο. Μόλις λιώσει ρίχνουμε το αλεύρι και ανακατεύουμε με το σύρμα. Προσθέτουμε το γάλα, σταδιακά σε δόσεις. ανακατεύοντας συνεχώς έτσι ώστε να μη μας σβολιάσει το μείγμα. Κάνουμε αυτή τη διαδικασία μέχρι να απορροφηθεί τελείως το γάλα. Μόλις η μπεσαμέλ αρχίσει να βγάζει φουσκάλες, είναι έτοιμη. Αφαιρούμε από τη φωτιά και προσθέτουμε μέσα τριμμένο πιπέρι, τριμμένο μοσχοκάρυδο, λίγη παρμεζάνα, τους κρόκους από τα αβγά και ανακατεύουμε καλά. Στη συνέχεια ρίχνουμε 200 γρ. από τη μπεσαμέλ μέσα στον κιμά. Με αυτόν τον τρόπο θα κρατηθούν όλα τα υλικά του μουσακά μας ενωμένα. Προσθέτουμε αν χρειάζεται αλάτι και πιπέρι. Στρώνουμε τον κιμά στο ταψί με τα λαχανικά (4η στρώση). Τέλος, προσθέτουμε τη μπεσαμέλ (προσέχουμε να τη στρώσουμε καλά σε όλο το ταψί) και πασπαλίζουμε με τριμμένη παρμεζάνα. Ψήνουμε στον φούρνο 35-40 λεπτά μέχρι να πάρει χρυσαφί χρώμα. Αφαιρούμε από τον φούρνο και αφήνουμε να κρυώσει καλά  πριν κόψουμε με σε κομμάτια και σερβίρουμε. Αν θέλετε να γίνει πιο ελαφρύς ο μουσακάς σας, μπορείτε να ψήσετε τα λαχανικά, αφού τα αλατοπιπερώσετε και τα λαδώσετε σε στρωμένο με λαδόκολλα ταψί στο φούρνο στους 200 βαθμούς C για περίπου 15 λεπτά μέχρι να μαλακώσουν. Ακόμη, μπορείτε να φτιάξετε μια πιο light εκδοχή της μπεσαμέλ, με στραγγιστό γιαούρτι: Σε μπολ χτυπάμε στραγγιστό γιαούρτι (600 γρ.), τα αβγά (2), αλάτι, φρεσκοτριμμένο πιπέρι και λίγο τριμμένο μοσχοκάρυδο και απλώνουμε το μείγμα πάνω από την τελευταία στρώση κιμά. Πασπαλίζουμε με  κεφαλοτύρι (100 γρ.) και φρυγανιά και ψήνουμε το μουσακά σε προθερμασμένο φούρνο.  ",https://www.tanea.gr/2019/07/22/recipes/anepanaliptos-paradosiakos-mousakas/
Recipes,tanea.gr,Μακαρονοσαλάτα με λαχανικά,12 Ιουλίου 2019 | 13:02,tanea.gr,"Μια εύκολη στην παρασκευή, πολύχρωμη, πεντανόστιμη και χορταστική κρύα σαλάτα ζυμαρικών με στοιχεία από την μεξικάνικη κουζίνα. Τρώγεται και σαν κυρίως πιάτο, και την επόμενη ημέρα κατευθείαν από το ψυγείο συντροφιά με μια παγωμένη μπύρα ή και μια μαργαρίτα λεμόνι! Υλικά  1 πακέτο ζυμαρικά πένες (και ολικής άλεσης αν προτιμάτε) 1 κόκκινη πιπεριά 1 πράσινη πιπεριά 1 κίτρινη πιπεριά 200 γραμμάρια καλαμπόκι κονσέρβα 200 γρ. φασόλια κονσέρβα 3-4 φρέσκα κρεμμυδάκια 300 γρ. ντοματίνια 1 αβοκάντο ελαιόλαδο 1/2 μάτσο μαϊντανό αλάτι και φρεσκοτριμμένο πιπέρι ΕκτέλεσηΑφού βάλουμε μια κατσαρόλα με νερό σε δυνατή φωτιά να βράσει, πλένουμε πολύ καλά τα λαχανικά μας. Καθαρίζουμε και ψιλοκόβουμε τα φρέσκα κρεμμυδάκια, τις πιπεριές σε μεσαίου μεγέθους κομματάκια και τα ντοματίνια στα δυο, κάθετα στο κοτσάνι. Ψιλοκόβουμε και τον μαϊντανό αφού τον στεγνώσουμε πολύ καλά. Στραγγίζουμε το καλαμπόκι και τα φασόλια. Μόλις βράσει το νερό, αλατίζουμε και ρίχνουμε τις πένες, ανακατεύουμε και βράζουμε σύμφωνα με τις οδηγίες του πακέτο και δύο λεπτά λιγότερα για al dente αποτέλεσμα. Μόλις βράσουν, σουρώνουμε, ραντίζουμε με ελαιόλαδο, ανακατεύουμε πολύ καλά και αφήνουμε στην άκρη να κρυώσουν καλά. Σε ένα τηγάνι, σε μέτρια φωτιά, ρίχνουμε 3 κουταλιές στης σούπας ελαιόλαδο και μόλις κάψει προσθέτουμε το φρέσκο κρεμμυδάκι και τα ντοματίνια, αλατοπιπερώνουμε και αφήνουμε 2-3 λεπτά να σοταριστούν. Μεταφέρουμε σε ένα μεγάλο μπολ. Ρίχνουμε τις πιπεριές στο τηγάνι και σοτάρουμε για 3-4 λεπτά ανακατεύοντας συχνά.  Βάζουμε και αυτές στο μπολ. Μόλις κρυώσουν καλά τα λαχανικά, ρίχνουμε τα μακαρόνια, το καλαμπόκι, τα φασόλια και το μαϊντανό και ανακατεύουμε πολύ καλά. Καθαρίζουμε το αβοκάντο κόβουμε και ρίχνουμε στο μπολ. Ρίχνουμε στη σαλάτα μας 2-3 κουταλιές της σούπας ελαιόλαδο, τρίβουμε πιπέρι, ανακατεύουμε και σερβίρουμε. Μπορεί να καταναλωθεί και την επομένη απευθείας από το ψυγείο.  ",https://www.tanea.gr/2019/07/12/recipes/makaronosalata-me-laxanika/
Recipes,tanea.gr,"Πέντε συνταγές για δροσερό, φρουτώδες, λαχταριστό σορμπέ",18 Ιουλίου 2019 | 13:02,tanea.gr,"Δεν είναι παγωτά, όμως είναι το ίδιο απολαυστικά και δροσιστικά για τις καυτές ημέρες του καλοκαιριού, καθώς έχουν φρουτένια, δροσερή γεύση, βελούδινη υφή και προσφέρουν στ5ον οργανισμό γερές δόσεις ενέργειας. Ακολουθούν συνταγές για σορμπέ φράουλας, λεμονιού, πεπονιού, καρπουζιού και σταφυλιού. Σορμπέ φράουλας  Υλικά500 γραμμάρια φρέσκιες φράουλες 170 γρ. ζάχαρη 170 γρ. νερό 1/4 κουταλάκι γλυκού χυμό λεμονιού ΕκτέλεσηΓια το σορμπέ φράουλα, διαλέγουμε φράουλες ώριμες, κατακόκκινες και σφιχτές. Αφού τις πλύνουμε καλά, αφαιρούμε το κοτσάνι, τις κόβουμε σε κομμάτια και τις αλέθουμε στο μπλέντερ. Προσθέτουμε το χυμό λεμονιού. Ρίχνουμε τη ζάχαρη με το νερό σε κατσαρολάκι και τα βάζουμε να βράσουν. Ανακατεύουμε το σιρόπι μέχρι να πάρει βράση. Από τη στιγμή που θα αρχίσει ο βρασμός, το αφήνουμε 3΄ ακόμα, σταματώντας το ανακάτεμα. Το αφήνουμε να κρυώσει. Αφού κρυώσει καλά, ρίχνουμε το σιρόπι και το λεμόνι στις πολτοποιημένες φράουλες. Ανακατεύουμε το μείγμα με σύρμα και αν έχουμε παγωτομηχανή το χτυπάμε να παγώσει και να σφίξει. Αλλιώς, το αφήνουμε στην κατάψυξη μέχρι να σφίξει ελαφρά και το χτυπάμε με το μίξερ χειρός για να αφρατέψει. Επαναλαμβάνουμε αυτήν τη διαδικασία 2-3 φορές ακόμα, μέχρι να παγώσει τελείως το σορμπέ. Όσο πιο πολλές φορές επαναλάβουμε το χτύπημα τόσο πιο αφράτο θα γίνει το σορμπέ. Όταν φτιάχνουμε σιρόπι ανακατεύουμε τα υλικά μέχρι να έρθει το σιρόπι σε σημείο βρασμού. Μόλις αρχίσει να βράζει, δεν ανακατεύουμε ξανά γιατί θα κρυσταλλιάσει. Σορμπέ λεμόνι125 γραμμάρια γάλα φρέσκο, πλήρες 125 γρ. νερό 125 γρ. ζάχαρη 125 γρ. χυμός λεμονιού 1 λεμόνι για το ξύσμα ΕκτέλεσηΒάζουμε σε μια κατσαρόλα το γάλα, το νερό και τη ζάχαρη και τοποθετούμε σε μέτρια φωτιά. Μόλις βράσουν, αποσύρουμε και αφήνουμε το μείγμα να κρυώσει. Προσθέτουμε το χυμό λεμονιού και το ξύσμα και αδειάζουμε στον κάδο της παγωτομηχανής. Ακολουθούμε τις οδηγίες παγώματος για σορμπέ. Μόλις είναι έτοιμο, το βάζουμε σε ένα μεταλλικό μπολ, το σκεπάζουμε με αλουμινόχαρτο ή καπάκι και το τοποθετούμε στην κατάψυξη, να παγώσει καλά, πριν σερβίρουμε. Αν δεν έχουμε παγωτομηχανή, αδειάζουμε το μείγμα σε ένα μεταλλικό μπολ, το σκεπάζουμε και το αφήνουμε στην κατάψυξη να παγώσει. Κάθε είκοσι λεπτά το βγάζουμε και το ανακατεύουμε με μια κουτάλα, από έξω προς τα μέσα έτσι ώστε να παίρνουμε το μείγμα κοντά στα τοιχώματα που θα έχει παγώσει πιο γρήγορα και να το φέρνουμε προς το κέντρο. Επαναλαμβάνουμε τη διαδικασία 5-6 φορές μέχρι να παγώσει ομοιόμορφα όλο το μείγμα. Σορμπέ πεπόνιΥλικά1 πεπόνι 120 γραμμάρια νερό 200 γρ. ζάχαρη χυμό από 1 μικρό λεμόνι Για το σερβίρισμα πεπόνι σε κομματάκια ΕκτέλεσηΚαθαρίζουμε και κόβουμε το πεπόνι σε μικρά κομμάτια. Τοποθετούμε τα κομμάτια από το πεπόνι σε ένα σκεύος και τα αποθηκεύουμε στην κατάψυξη για 1-2 ώρες μέχρι να παγώσει τελείως το πεπόνι. Καθώς έχουμε βάλει το πεπόνι στην κατάψυξη, φτιάχνουμε ένα σιρόπι βάζοντας σε ένα κατσαρολάκι το νερό, τη ζάχαρη και το λεμόνι. Περιμένουμε να πάρει βράση και ανακατεύουμε με μια ξύλινη κουτάλα να λιώσει η ζάχαρη. Το αφήνουμε στην άκρη να κρυώσει. Αφού έχουν παγώσει τα κομμάτια από το πεπόνι τα ενσωματώνουμε με το σιρόπι που φτιάξαμε σε ένα μπλέντερ ή μία παγωτομηχανή. Τα χτυπάμε μέχρι να έχουμε ένα λείο και κρεμώδες αποτέλεσμα και παγώνουμε στην κατάψυξή για 1-2 ώρες. Για να σερβίρουμε χρειάζεται να μείνει το σορμπέ για 5 λεπτά σε θερμοκρασία δωματίου. Διακοσμούμε με πεπόνι κομμένο σε μικρά κυβάκια. Σορμπέ καρπούζιΥλικά 700 γρ. σάρκα ώριμου καρπουζιού χωρίς κουκούτσια 100 γρ. μαύρη ζάχαρη 3-4 κουταλιές φυσικό χυμό λεμονιού. ΕκτέλεσηΚόβουμε το καρπούζι σε μικρά κομμάτια και συγκεντρώνουμε το χυμό που περισσεύει σε ένα μπολ. Κατόπιν, βάζουμε τη ζάχαρη και το χυμό σε μια κατσαρόλα, ανακατεύουμε και βράζουμε το μείγμα για 2-3 λεπτά. Στη συνέχεια, βγάζουμε το σιρόπι από τη φωτιά, το αφήνουμε να κρυώσει και το τοποθετούμε στο ψυγείο για 1 ώρα. Έπειτα, χτυπάμε τη σάρκα του καρπουζιού στο μίξερ μαζί με το κρύο σιρόπι και το χυμό λεμονιού. Μετά, συνεχίζουμε με ή χωρίς παγωτομηχανή. Στη δεύτερη περίπτωση τοποθετούμε το μείγμα σε ένα μεταλλικό σκεύος και το βάζουμε στην κατάψυξη. Μετά από 10΄-15΄, το βγάζουμε και το ανακατεύουμε για 1΄ με μια ξύλινη σπάτουλα. Επαναλαμβάνουμε 6-7 φορές τη διαδικασία κάθε 1/2 ώρα, μέχρι το μείγμα να πήξει ομοιόμορφα. Διατηρούμε το σορμπέ στην κατάψυξη. Σορμπέ σταφύλιΥλικά 500 γρ. σταφύλια χωρίς κουκούτσια 120 γρ. μαύρη ζάχαρη 3 κουταλιές της σούπας φυσικό χυμό λεμονιού 100 γρ. νερό ΕκτέλεσηΧτυπάμε τα σταφύλια στο μίξερ. Βράζουμε το νερό με τη ζάχαρη για 3 λεπτά, αφήνουμε το σιρόπι να κρυώσει και το τοποθετούμε στο ψυγείο για 1 ώρα. Έπειτα, προσθέτουμε στα χτυπημένα σταφύλια το κρύο σιρόπι και το λεμόνι και ανακατεύουμε. Μετά, συνεχίζετε με ή χωρίς παγωτομηχανή. Στη δεύτερη περίπτωση τοποθετούμε το μείγμα σε ένα μεταλλικό σκεύος και το βάζουμε στην κατάψυξη. Μετά από 10΄-15΄, το βγάζουμε και το ανακατεύουμε για 1΄ με μια ξύλινη σπάτουλα. Επαναλαμβάνουμε 6-7 φορές τη διαδικασία κάθε 1/2 ώρα, μέχρι το μείγμα να πήξει ομοιόμορφα. Διατηρούμε το σορμπέ στην κατάψυξη.  ",https://www.tanea.gr/2019/07/18/recipes/pente-syntages-gia-drosero-froutodes-laxtaristo-sormpe/
Recipes,tanea.gr,Μαυρομάτικα σαλάτα με χταπόδι,23 Ιουλίου 2019 | 12:59,tanea.gr,"Μια συνταγή, που παντρεύει το όσπριο με τα θαλασσινά και τον λαχανόκηπο, τα μαυρομάτικα με το χταπόδι σε σαλάτα, μπορεί να φαγωθεί και σαν κυρίως πιάτο, και θα την απολαύσει όποιος τη δοκιμάσει. Υλικά  1 μικρό χταπόδι ή μόνο τα πλοκάμια 500 γραμμάρια μαυρομάτικα φασόλια πιπέρια κόκκινη πιπέρια πράσινη μισό ματσάκι άνηθο 1 κρεμμυδάκι φρέσκο 6 λιαστές ντομάτες 1 κουταλάκι κάπαρη 150 ml ξίδι 6 κουταλιές ελαιόλαδο αλάτι και πιπέρι ΕκτέλεσηΒάζουμε τα μαυρομάτικα να πάρουν βράση κι αφού γίνει αυτό τα σουρώνουμε και τα βάζουμε να βράσουν κανονικά. Σε μια κατσαρόλα με αλατισμένο νερό τα βράζουμε για μισή ώρα περίπου μέχρι να ψηθούν και τα αφήνουμε να κρυώσουν. Ξεπλένουμε το χταπόδι μας και το βάζουμε σε μια κατσαρόλα με το ξύδι και νερό μέχρι να καλυφτεί. Το αφήνουμε να ψηθεί καλά για περίπου 45 λεπτά. Το αποσύρουμε από το νερό, το κόβουμε σε μικρά κομμάτια σε ένα μπολ και προσθέτουμε λίγο ξίδι, ελαιόλαδο, πιπέρι και λίγη ρίγανη. Σε ένα μεγάλο μπολ βάζουμε τα μαυρομάτικα και ψιλοκόβουμε από πάνω όλα τα υπόλοιπα υλικά μας, πιπεριές, άνηθο, κρεμμυδάκι φρέσκο, λιαστή ντομάτα. Στο τέλος βάζουμε το χταποδάκι μας και την κάπαρη. Ρίχνουμε το ελαιόλαδο, λίγο αλάτι και πιπέρι αν χρειαστεί, ανακατεύουμε και σερβίρουμε. Είναι μια υπέροχη σαλάτα  στην οποία μπορείτε να παίξετε με τα υλικά, προσθέτοντας ή αφαιρώντας ανάλογα με τις γευστικές σας προτιμήσεις.  ",https://www.tanea.gr/2019/07/23/recipes/mayromatika-salata-me-xtapodi/
Recipes,tanea.gr,Δροσερή πατατοσαλάτα,15 Ιουλίου 2019 | 12:47,tanea.gr,"Μια συνταγή για δροσερή και πεντανόστιμη πατατοσαλάτα, που την τρως κατευθείαν μέσα από το τάπερ, απολαμβάνοντας τη γεύση της πατάτας, που ταιριάζει ιδανικά με την μαγιονέζα, αλλά και με το φρέσκο κρεμμυδάκι, την πιπεριά Φλωρίνης, τα τραγανά ραπανάκια, την κάπαρη και το αγγουράκι τουρσί. Υλικά5 πατάτες αλάτι 1 πιπεριά Φλωρίνης, ψιλοκομμένη 3-4 ραπανάκια σε λεπτές φέτες 2 φρέσκα κρεμμυδάκια, ψιλοκομμένα ¼ ματσάκι μαϊντανό ψιλοκομμένο 5 κουταλιές σούπας μαγιονέζα 3 κ.σ. ελαιόλαδο 2 κ.σ. μηλόξυδο 2 αγγουράκια τουρσί 1 κ.σ. κάπαρη 1 σκελίδα σκόρδο φρεσκοτριμμένο πιπέρι Βάζουμε τις καλοπλυμένες με την φλούδα πατάτες σε κατσαρόλα, καλύπτουμε με κρύο νερό, το αλατίζουμε και το βάζουμε να βράσει. Μόλις πάρει βράση, χαμηλώνουμε την φωτιά και αφήνουμε τις πατάτες να βράσουν, για περίπου 20 λεπτά, αλλά να μην διαλυθούν. Μόλις βράσουν οι πατάτες, τις ξεπλένουμε με κρύο νερό βρύσης για να σταματήσουμε τον βρασμό. Τις ξεφλουδίζουμε, τις κόβουμε σε κύβους και τις βάζουμε σε μπολ μαζί με τα ψιλοκομένα φρέσκα κρεμμυδάκια, την πιπεριά Φλωρίνης, τα ραπανάκια και τον μαϊντανό. Ετοιμάζουμε το dressing. Σε μούλτι βάζουμε, το ελαιόλαδο, το μηλόξυδο, τα αγγουράκια τουρσί, την κάπαρη, το σκόρδο και φρεσκοτριμμένο πιπέρι. Πολτοποιούμε καλά και περιχύνουμε με το μείγμα τις πατάτες και ανακατεύουμε απαλά να ενωθούν τα υλικά. Μπορούμε επίσης να φτιάξουμε το μείγμα του dressing χτυπώντας στο μούλτι το ελαιόλαδο, το μηλόξυδο, το σκόρδο και το φρεσκοτριμμένο πιπέρι και να προσθέσουμε τα ψιλοκομμένα αγγουράκια τουρσί και μετά την κάπαρη ανακατεύοντας απαλά. Σερβίρουμε αμέσως ή αφήσουμε την πατατοσαλάτα μας στο ψυγείο μέχρι το σερβίρισμα. Είνι το ίδιο δροσερή και νόστιμη.  ",https://www.tanea.gr/2019/07/15/recipes/droseri-patatosalata/
Recipes,tanea.gr,Δροσερή μελιτζανοσαλάτα,19 Ιουλίου 2019 | 12:33,tanea.gr,"Μια συνταγή για πολύ νόστιμη και δροσερή μελιτζανοσαλάτα με λευκή μελιτζάνα Σαντορίνης, σκορδάκι, πιπεριά και καρύδια, που έχει θέση σε κάθε τραπέζι και θα απολαύσουν όσοι τη δοκιμάοσυν. Υλικά 3 μεγάλες λεύκες μελιτζάνες ή φλάσκες 1 σκελίδα σκόρδο 100ml ελαιόλαδο 3 κουταλιές ξίδι 1 πιπεριά (κόκκινη, κίτρινη) 50 γραμμάρια καρύδια, θρυμματισμένα αλάτι και φρεσκοτριμμένο πιπέρι 100 γρ φέτα (προαιρετικά) Εκτέλεση Ψήνουμε τις μελιτζάνες στα κάρβουνα ή στο γκριλ στο φούρνου, αφού τις χαράξουμε για 10-15 λεπτά μέχρι να μαλακώσουν. Ενώ είναι ζεστές τις ξεφλουδίζουμε και τις βάζουμε σε ένα σουρωτό να φύγει η υγρασία. Ψιλοκόβουμε τις μελιτζάνες και προσθέτουμε το σκόρδο, που το έχουμε ψιλοκόψει, ρίχνουμε το ελαιόλαδο, το ξίδι, αλατοπιπερώνουμε και ανακατεύουμε. Προσθέτουμε τη πιπεριά κομμένη σε μικρά καρεδάκια και το καρύδι θρυμματισμένο. Μπορούμε να προσθέσουμε και φέτα, που της ταιριάζει ιδανικά, και αφού αφήσουμε στο ψυγείο για να δροσιστεί, σερβίρουμε. Έτσι ή αλλιώς η μελιτζανοσαλάτα μας, που είναι ένα πεντανόστιμο συνοδευτικό, διατηρείται στο ψυγείο για τουλάχιστον μια εβδομάδα.  ",https://www.tanea.gr/2019/07/19/recipes/droseri-melitzanosalata/
Recipes,tanea.gr,"Γεμιστά με σταφίδες, κουκουνάρι και αρωματικά",21 Αυγούστου 2019 | 12:52,tanea.gr,"Τα γεμιστά είναι το απόλυτο λαδερό φαγητό του καλοκαιριού. Η συνταγή μας είναι μια παραλλαγή της βασικής συνταγής, που συνδυάζει την όξινη γεύση της ντομάτας με τη γλυκιά γεύση της σταφίδας, αλλά και το πιο πικάντικο κουκουνάρι και αρωματικά, όπως τα φτιάχνουν στη Σίφνο, τα οποία θα τα απολαύσει όποιος τα δοκιμάσει. Υλικά  4 ντομάτες μέτριες 2 μεγάλες ώριμες ντομάτες τριμμένες 4 πιπεριές πράσινες 1 μεγάλο κρεμμύδι ξερό 2 σκελίδες σκόρδο 4 κουταλιές σούπας σταφίδα μαύρη 5 κ.σ. κουκουνάρι 5 κ.σ. δυόσμος ψιλοκομμένος 4 κ.σ. μαϊντανός ψιλοκομμένος 1 κ.σ. πελτές 1 τμχ. αστεροειδής γλυκάνισος 8 κ.σ. ρύζι για γεμιστά 2 κ.σ. νιφάδες βρώμης 2 κ.σ. στάρι 50 ml κρασί λευκό 60 ml ελαιόλαδο για το σοτάρισμα και επιπλέον για το ταψί αλάτι και φρεσκοτριμένο πιπέρι ΕκτέλεσηΜε ένα κουτάλι αδειάζουμε τις ντομάτες και κρατάμε την ψίχα. Βάζουμε τις σταφίδες στο κρασί να μουλιάσουν. Τρίβουμε το κρεμμύδι στον χοντρό τρίφτη και ψιλοκόβουμε το σκόρδο. Καβουρδίζουμε ελαφρά το κουκουνάρι σε αντικολλητικό τηγάνι. Ανακατεύουμε το ρύζι με το στάρι και τη βρώμη. Σε τηγάνι με ελαιόλαδο σε μέτρια φωτιά σοτάρουμε το κρεμμύδι μέχρι να γίνει διάφανο. Προσθέτουμε το ρύζι με τα δημητριακά, συνεχίζοντας το σοτάρισμα. Προσθέτουμε το σκόρδο και σβήνουμε ρίχνοντας το κρασί μαζί με τις σταφίδες. Προσθέτουμε την ψίχα από τις ντομάτες ψιλοκομμένη και μαγειρεύουμε για 3-4 λεπτά σε μέτρια φωτιά. Αποσύρουμε από τη φωτιά και ρίχνουμε το κουκουνάρι, τον δυόσμο και τον μαϊντανό. Αλατοπιπερώνουμε. Γεμίζουμε κατά 2/3 τις ντομάτες και τις πιπεριές. Χτυπάμε στο μούλτι τις τριμμένες ντομάτες με 80 ml ελαιόλαδο και 3-4 φυλλαράκια δυόσμο. Ραντίζουμε τα γεμιστά με το μείγμα. Ψήνουμε σε προθερμασμένο φούρνο στους 160 βαθμούς C για μισή ώρα με σκεπασμένο το σκεύος. Κατόπιν αφαιρούμε το σκέπασμα ή το αλουμινόχαρτο και συνεχίζουμε για 20 με 30 λεπτά ακόμη.  ",https://www.tanea.gr/2019/08/21/recipes/gemista-me-stafides-koukounari-kai-aromatika/
Recipes,tanea.gr,Κακαβιά κι άλλοι τρόποι μαγειρέματος φρέσκων ψαριών,24 Ιουλίου 2019 | 13:14,tanea.gr,"Τι καλύτερο  υπάρχει για να φας το καλοκαίρι από φρέσκο ψάρι; Ανεξάρτητα από το είδος του ψαριού, γίνεται πεντανόστιμο, είτε το φτιάξεις κακαβιά, είτε στο τηγάνι, είτε το ψήσεις. Ακολουθούν τρεις τρόποι μαγειρέματος για μικρά και μεγαλύτερα ψαράκια, που θα απολαύσουν άπαντες. Για κακαβιά  Υλικά1 κιλό ψαράκια (χάνοι, σπάροι κ.λπ.) 100 ml ελαιόλαδο, 1 πατάτα 1 καρότο 2 κρεμμύδια κομμένα στα τέσσερα 1 κονσέρβα σπαράγγια άσπρα ή πράσινα στραγγισμένα από το ζουμί τους 1 ώριμη ντομάτα 1 λεμόνι για το χυμό του ΕκτέλεσηΑφού πρώτα καθαρίσετε τα ψαράκια (χάνοι, σπάροι, αλλά και μεγαλύτερα όπως σκορπίνα, χριστόψαρο, κ.λ.π.) από εντόσθια και βράγχια, βράστε τα, υπολογίζοντας για ένα κιλό 2 λίτρα νερό,  και πιέζοντάς όσο πιο πολύ μπορείτε κατά τη διάρκεια του βρασίματος. Αφήστε το ζωμό να κατέβει κατά 30% με 40% και περάστε τα από ένα ψιλό σουρωτήρι. Στην ίδια κατσαρόλα, που στο μεταξύ θα έχετε πλύνει, βάλτε το φιλτραρισμένο ζωμό. Προσθέστε 100 ml ελαιόλαδο, 1 πατάτα, 1 καρότο, 2 κρεμμύδια κομμένα στα τέσσερα, 1 κονσέρβα σπαράγγια άσπρα ή πράσινα στραγγισμένα από το ζουμί τους και 1 ώριμη ντομάτα. Σε χαμηλή φωτιά βράστε τα μέχρι να μαλακώσει το καρότο και η πατάτα. Ύστερα λιώστε τα στο μπλέντερ και ξαναπεράστε τα από το σουρωτήρι. Δοκιμάστε και αλατοπιπερώστε κατά εκτίμηση, προσθέτοντας το χυμό ενός λεμονιού και σερβίρετε. Μπορείτε να βράσετε πρώτα τα λαχανικά (αφαιρώντας τα σπαράγγια και προσθέτοντας 2 κολοκυθάκια και λίγο σέλινο) και στη συνέχεια να προσθέσετε στην κατσαρόλα τα ψάρια τοποθετώντας τα σ' ένα τουλπάνι ή τούλι ή ακόμα και σε ένα μικρό σουρωτήρι ώστε κατά τον βρασμό να μην πέσουν κόκαλα στην σούπα. Αφού μαγειρευτούν τα καθαρίζετε από κόκαλα και τα σερβίρετε με τη σούπα. Στο τηγάνιΜικρά ψαράκια, όπως χάνους, σπάρους, πέρκες, μπορείτε να τα φτιάξετε και στο τηγάνι. Βάλτε τα στο τηγάνι με λίγο λάδι και μόλις πάρουν ένα καφετί χρώμα, αλλάξτε τηγάνι, προσθέστε 2-3 κουταλιές ελαιόλαδο από αυτό που τηγανίσατε, 2 σκελίδες σκόρδο ψιλοκομμένο (προαιρετικά), 1 κουταλιά της σούπας δεντρολίβανο και 5-6 κουταλιές της σούπας ξίδι. Φυλάξτε τα σε ένα μπολ και απολαύστε τα όπως σας κάνει κέφι. Στο φούρνοΜεγαλύτερα ψάρια, όπως σφυρίδα, φαγκρί, σαργό, κολιό, χριστόψαρο, μπορείτε να τα ψήσετε στο ταψί, αφού πριν το έχετε καθαρίσει από λέπια, εντόσθια, βράγχια, και ξεπλύνει καλά. Σε ένα ταψί βάλτε, ανά κιλό, 100 ml ελαιόλαδο, 150 ml νερό, 30 ml λεμόνι και αλάτι-πιπέρι, και ξαπλώστε το ψάρι από τη μεριά του δέρματος πάνω στη μαρινάδα. Ύστερα βρέξτε το στη μαρινάδα και από την πάνω μεριά, και αλατοπιπερώστε. Αφήστε το στο ταψί για μισή ώρα, να δροσιστεί. Κατόπιν ψήστε το στο γκριλ μέχρι να αλλάξει ελαφρά το χρώμα του. Σερβιρίστε το σε μια πιατέλα, χτυπήστε τη σάλτσα στο multi ή στο μπλέντερ και περιχύστε με αυτήν το ψάρι.  ",https://www.tanea.gr/2019/07/24/recipes/kakavia-ki-alloi-tropoi-mageirematos-freskon-psarion/
Recipes,tanea.gr,"Ρολάκια μελιτζάνας με φέτα, ντομάτα και πιπεριά",25 Ιουλίου 2019 | 12:51,tanea.gr,"Ένα πεντανόστιμο ορεκτικό με λαχανικά της εποχής τα ρολάκια μελιτζάνας με γέμιση φέτα, ντομάτα και πιπεριά Φλωρίνης, έχουν θέση στο καθημερινό κι όχι μόνο τραπέζι, και θα τα απολαύσουν άπαντες! Υλικά  3-4 μελιτζάνες 1-2 κουταλιές σούπας ελαιόλαδο 120 γραμμάρια πάστα ελιάς 1 λεμόνι για το χυμό του 1/2 κουταλάκι γλυκού μπούκοβο 1 σκελίδα σκόρδο, ψιλοκομμένο 250 γρ. φέτα 3 μεγάλες ντομάτες 12 κομμάτια 4x4 εκ. κόκκινη πιπεριά Φλωρίνης, από κονσέρβα μαϊντανό, ψιλοκομμένο για το σερβίρισμα ΕκτέλεσηΕτοιμάζουμε μια μαρινάδα μας ανακατεύοντας την πάστα ελιάς, το λεμόνι, το μπούκοβο και το σκόρδο σε ένα μπολάκι και τα αφήνουμε στην άκρη μέχρι να αναμειχθούν οι γεύσεις. Παράλληλα ετοιμάζουμε τις μελιτζάνες. Κόβουμε τις κορυφές τους και στη συνέχεια τις τεμαχίζουμε σε μέτριες φέτες ώστε να έχουμε 24. Αλείφουμε τις μελιτζάνες με λίγο ελαιόλαδο. Τις βάζουμε πάνω στη σχάρα και τις ψήνουμε για 3-4 λεπτά από κάθε πλευρά μέχρι να μαραθούν και να πάρουν ελαφρύ χρώμα. Αφαιρούμε από τη σχάρα, τις αλείφουμε με λίγη από τη μαρινάδα και τις διατηρούμε ζεστές σε ένα πιάτο. Παράλληλα ετοιμάζουμε τα υπόλοιπα υλικά. Κόβουμε τις ντομάτες σε 4 ροδέλες την κάθε μία αφαιρώντας το πάνω και το κάτω κομμάτι της κάθε ντομάτας, τυχόν σπόρια και τα πολλά ζουμιά, ώστε να μην έχει υγρασία το φαγητό μας μετά. Κόβουμε τη φέτα σε 12 κομμάτια. Σε ένα ξύλο κοπής βάζουμε μία φέτα μελιτζάνας. Στη συνέχεια τοποθετούμε και άλλη μία φροντίζοντας να επικαλύπτονται κατά 2-3 εκ. Επάνω στην ένωση βάζουμε μια ροδέλα από τις ντομάτες και την καρφώνουμε με μια οδοντογλυφίδα. Από πάνω βάζουμε ένα κομμάτι φέτα και πάνω από αυτή ένα κομμάτι από τις πιπεριές. Αλείφουμε και πάλι με λίγη από τη μαρινάδα. Τυλίγουμε τη μια φέτα της μελιτζάνας πάνω από την πιπεριά και φέρνουμε και τη δεύτερη άκρη της μελιτζάνας πάνω από την πρώτη. Με τη βοήθεια άλλης μιας οδοντογλυφίδας στερεώνουμε το πακετάκι μας. Το ίδιο κάνουμε και για τα υπόλοιπα. Ψήνουμε στο γκριλ για 5-10 λεπτά μέχρι να μαλακώσει το τυρί. Σερβίρουμε αλείφοντας με την υπόλοιπη μαρινάδα μας και πασπαλίζοντας με ψιλοκομμένο μαϊντανό.  ",https://www.tanea.gr/2019/07/25/recipes/rolakia-melitzanas-me-feta-ntomata-kai-piperia/
Recipes,tanea.gr,Λεμονάτο κατσικάκι με μελωμένες πατάτες φούρνου,15 Αυγούστου 2019 | 12:44,tanea.gr,"Κατ' αναλογία με το Πάσχα της άνοιξης, ο Δεκαπενταύγουστος, το Πάσχα του καλοκαιριού, γιορτάζεται στο τραπέζι με κρέας, και κυρίως με αρνί ή κατσίκι. Η συνταγή μας είναι για κλασικό  λεμονάτο κατσικάκι (μπορείτε να χρησιμοποιήσετε κι αρνί) με μελωμένες πατάτες φούρνου, ένα αγαπημένο πιάτο, που στήνεται γρήγορα κι απολαμβάνουν άπαντες. Υλικά  1½ κιλό κατσικάκι κομμένο σε μερίδες 10 μεγάλες πατάτες 3/4 φλιτζανιού ελαιόλαδο 2 ζουμερά λεμόνια 1 κουταλάκι γλυκού ρίγανη 1 κ.γλ. θυμάρι 2 κουταλιές σούπας μουστάρδα 1 ποτήρι νερό αλάτι και φρεσκοτριμμένο πιπέρι ΕκτέλεσηΣε ένα μπολ αναμειγνύουμε το ελαιόλαδο, το λεμόνι, τη ρίγανη, το θυμάρι, τη μουστάρδα και αλατοπίπερο. Τα χτυπάμε µε σύρμα ώσπου να γίνουν σαν κρέμα. Καθαρίζουμε, πλένουμε και κόβουμε κυδωνάτες τις πατάτες. Τις ρίχνουμε μέσα στο μπολ µε τα υγρά υλικά και ανακατεύουμε καλά. Αδειάζουμε τις πατάτες σε βαθύ ταψί. Από πάνω τοποθετούμε το κατσικάκι. Αλατοπιπερώνουµε και περιχύνουμε µε το μείγμα που αλείψαμε τις πατάτες. Τέλος, ρίχνουμε στο ταψί το νερό. Σκεπάζουμε µε λαδόκολλα και αλουμινόχαρτο, κλείνοντας γύρω γύρω το ταψί. Μπορούμε να χρησιμοποιήσουμε και γάστρα. Ψήνουμε για 1 ώρα στους 200 βαθμούς C. Ξεσκεπάζουμε το ταψί, χαμηλώνουμε στους 180 βαθμούς C και συνεχίζουμε το ψήσιμο για περίπου 1 ώρα, μέχρι να ψηθεί το κρέας και να μελώσουν οι πατάτες. Συνοδέψτε µε πράσινες σαλάτες και τραγανό ψωμάκι.  ",https://www.tanea.gr/2019/08/15/recipes/lemonato-katsikaki-me-melomenes-patates-fournou/
Recipes,tanea.gr,"Πέρκα πλακί με φινόκιο, πατάτες και κολοκύθια",22 Αυγούστου 2019 | 12:56,tanea.gr,"Νόστιμο, χορταστικό και σχετικά οικονομικό ψάρι η πέρκα,  γίνεται εξαιρετική πλακί στον φούρνο, συνδυασμένη με φινόκιο, πατάτες, κολοκυθάκια, κρεμμύδια και αρωματικά. Υλικά  4 φέτες πέρκα (περίπου 250 γρ. η καθεμία), φρέσκια ή κατεψυγμένη χυμός από 1 λεμόνι 1 κουταλιά σούπας μουστάρδα 1 κούπα ελαιόλαδο ½ ποτήρι νερό 2 μέτρια κρεμμύδια, σε λεπτές φέτες 2 μέτρια φινόκιο (μαραθόριζες), σε λεπτές φέτες 2 μέτριες πατάτες, σε λεπτές ροδέλες 3 μικρά κολοκυθάκια, σε λεπτές ροδέλες 3 σκελίδες σκόρδου 1 κ.σ. άνηθο, ψιλοκομμένο αλάτι και πιπέρι ΕκτέλεσηΠροθερμαίνουμε τον φούρνο στους 180°C στον αέρα. Στο μούλτι χτυπάμε τον χυμό λεμονιού, τη μουστάρδα, το λάδι, το νερό, αλάτι και πιπέρι. Σε ένα μεγάλο ταψί ρίχνουμε τα κρεμμύδια, τα φινόκιο, τις πατάτες, τα κολοκυθάκια και τα σκόρδα. Τα ανακατεύουμε καλά, περιχύνουμε με το μείγμα του λεμονιού και πασπαλίζουμε με τον άνηθο. Ψήνουμε στη μεσαία σχάρα για περίπου 50 λεπτά. Βγάζουμε το ταψί μας από τον φούρνο και τοποθετούμε τις φέτες του ψαριού πάνω στα λαχανικά. Αλατοπιπερώνουμε το ψάρι και ψήνουμε στο γκριλ, στη μεσαία σχάρα, για περίπου 15 λεπτά. Μπορείτε να αντικαταστήστε την πέρκα με οποιοδήποτε άλλο ψάρι της αρεσκείας σας, φρέσκο ή κατεψυγμένο, όπως ξιφία ή σολομό. Συνοδέψτε με μία σαλάτα της αρεσκείας σας και λίγο τζατζίκι.  ",https://www.tanea.gr/2019/08/22/recipes/perka-plaki-me-finokio-patates-kai-kolokythia/
Recipes,tanea.gr,Σπιτική δροσερή σαγκρία με καλοκαιρινά φρούτα,30 Αυγούστου 2019 | 13:00,tanea.gr,"Μπορεί το καλοκαίρι να πλησιάζει στο τέλος του, αλλά ακόμη υπάρχει χρόνος για να απολαύσετε τα βράδια στη βεράντα, μια δροσερή σπιτική σαγκρία, με βάση το  κόκκινο κρασί και φρούτα εποχής, όπως ροδάκινο, νεκταρίνι, σταφύλια, αλλά και μήλο, πορτοκάλι, λεμόνι και αρωματικά. Υλικά  750 ml κόκκινο κρασί 1 τεμάχιο ξύλο κανέλας 1 τεμάχιο αστεροειδής γλυκάνισο 1 φλούδα πορτοκαλιού 1 φλούδα λεμονιού 100 γρ. μέλι 50 ml βότκα ή τζιν ή κονιάκ 1 πορτοκάλι 1 λεμόνι 1 ροδάκινο 1 νεκταρίνι 1 μήλο 1 κούπα σταφύλια 6-8 φύλλα δυόσμο ΕκτέλεσηΣε μια κατσαρόλα ζεσταίνουμε το κρασί μαζί με την κανέλα, το γλυκάνισο, και τις φλούδες λεμονιού και πορτοκαλιού. Αποσύρουμε από τη φωτιά και προσθέτουμε το μέλι, ανακατεύουμε να λιώσει και ρίχνουμε το κονιάκ. Σκεπάζουμε με μια πετσέτα και αφήνουμε στην άκρη μέχρι να κρυώσει εντελώς. Πλένουμε πολύ καλά τα φρούτα μας και κόβουμε σε μικρά κιβάκια μαζί με τη φλούδα (το πορτοκάλι και το λεμόνι μπορούμε να κόψουμε σε λεπτές ροδέλες για να φαίνετε πιο όμορφα στο ποτήρι μας). Τα βάζουμε σε ένα μεγάλο μπολ και ρίχνουμε τα φύλλα δυόσμου, περιχύνουμε με το κρασί, σκεπάζουμε με μεμβράνη και αφήνουμε στο ψυγείο για μια ώρα να κρυώσει. Σερβίρουμε με αρκετό πάγο μαζί με τα φρούτα. Η σαγκρία μας μπορεί να διατηρηθεί στο ψυγείο μέχρι 3 μέρες. Να θυμάστε ότι μπορείτε να φτιάξετε μια απολαυστική σαγκρία χρησιμοποιώντας λευκό, ροζέ ή ακόμα και αφρώδες κρασί και βέβαια λίγο κονιάκ. Από φρούτα μπορείτε να προσθέσετε ότι σας αρέσει, απλά να φροντίσετε να είναι ώριμα και να συμπεριλάβετε οπωσδήποτε και κάποιο εσπεριδοειδές.  Ταιριάζουν εκτός από το πορτοκάλι, το λεμόνι, το μήλο και το ροδάκινο, το δαμάσκηνο, οι φράουλες (με το λευκό κρασί), αλλά και τα  κεράσια, το αχλάδι, το καρπούζι και τα ράσμπερι ή άλλα μούρα. Άσπρο πάτο!  ",https://www.tanea.gr/2019/08/30/recipes/spitiki-droseri-sagkria-me-kalokairina-frouta/
Recipes,tanea.gr,"Σουφλέ μελιτζάνας με σάλτσα, τυριά και ζαμπόν",16 Αυγούστου 2019 | 12:52,tanea.gr,"Το σουφλέ μελιτζάνας με σάλτσα, τυριά και ζαμπόν είναι ένα πεντανόστιμο καλοκαιρινό πιάτο, που συνδυάζει ένα αγαπημένο λαχανικό της εποχής, τη μελιτζάνα, με σάλτσα ντομάτας, τυριά, αν θέλετε και με ζαμπόν, το οποίο θα λατρέψουν όσοι το δοκιμάσουν. Υλικά  Για τη σάλτσα ντομάτας 1/4 φλιτζάνι ελαιόλαδο 2 σκελίδες σκόρδο σπασμένες 2 συσκευασίες αποφλοιωμένες ντοματάκια ή φρέσκα περί τα 600 γραμμάρια 10 φρέσκα φύλλα βασιλικού πιπέρι φρεσκοτριμμένο Για τις μελιτζάνες5 μεγάλες μελιτζάνες αλεύρι για πανάρισμα 4 αβγά λάδι για τηγάνισμα 3 μπάλες μοτσαρέλα 150 γραμμάρια παρμεζάνα 10 φέτες ζαμπόν ψιλοκομμένες αλάτι και φρεσκοτριμμένο πιπέρι λίγα φύλλα βασιλικού ΕκτέλεσηΠρώτα ετοιμάζουμε τη σάλτσα ντομάτας. Αφού ζεστάνουμε το ελαιόλαδο, σοτάρουμε τις σπασμένες σκελίδες σκόρδο για 1-2′, προσθέτουμε τα ντοματάκια ζουλώντας τα με τα χέρια. Τρίβουμε πιπέρι και σιγοβράζουμε σε μέτρια φωτιά για 10-15′. Προς το τέλος του βρασμού, προσθέτουμε τον βασιλικό. Στη συνέχεια ετοιμάζουμε τις μελιτζάνες φούρνου. Κόβουμε τις μελιτζάνες σε φέτες πάχους 1 εκ. Χτυπάμε σε μπολ τα αβγά και τα αλατοπιπερώνουμε. Πανάρουμε τις μελιτζάνες στο αλεύρι, τινάζουμε και μια-μια τις βουτάμε στο αβγό, στραγγίζουμε και τηγανίζουμε σε καυτό λάδι να ροδίσουν για λίγα λεπτά. Αφού τις τηγανίσουμε, τις αφήνουμε σε απορροφητικό χαρτί να στραγγίξουν καλά. Παράλληλα προθερμαίνουμε τον φούρνο στους 200ºC. Ρίχνουμε 2-3 κουταλιές σάλτσα ντομάτας στο πυρέξ. Απλώνουμε μια στρώση μελιτζάνες κοντά την μια στην άλλη, φροντίζοντας να καλυφθεί το ταψί. Απλώνουμε και τη μοτσαρέλα, περιχύνουμε με λίγη σάλτσα, πασπαλίζουμε με παρμεζάνα, κι απλώνουμε τις μισές φέτες ζαμπόν. Επαναλαμβάνουμε στρώση από όλα τα υλικά τελειώνουμε με σάλτσα ντομάτας, κομμάτια μοτσαρέλα και τριμμένη παρμεζάνα. Τέλος, πασπαλίζουμε λίγα φύλλα βασιλικού. Ψήνουμε 25-30′. Αφήνουμε να σταθεί για ένα τέταρτο, κόβουμε σε κομμάτια και σερβίρουμε.  ",https://www.tanea.gr/2019/08/16/recipes/soufle-melitzanas-me-saltsa-tyria-kai-zampon/
Recipes,tanea.gr,Κρητικός ντάκος ή κουκουβάγια,28 Αυγούστου 2019 | 12:50,tanea.gr,"Από τις αγαπημένες στους πολλούς σαλάτες ο κρητικός ντάκος, στο Ρέθυμνο είναι γνωστός κι ως... κουκουβάγια, από τα '50s, οπότε σε ένα καφενείο η γυναίκα που το λειτουργούσε, φούρνιζε τα παξιμάδια που ζύμωνε, δίνοντάς τους στρογγυλό σχήμα, που παρέπεμπε στη φωλιά της κουκουβάγιας. Με αυτά τα παξιμάδια έφτιαχνε την διάσημη πλέον κρητική σαλάτα που τιμούσαν οι γλετζέδες θαμώνες της. Η συνταγή μας αφορά στον κλασικό ντάκο, που τρώγεται όλες τις ώρες, κι όταν γίνεται σε τσέρκι έχει θέση και σε πιο γιορτινό τραπέζι. Υλικά  1 παξιμάδι (ντάκος) κρίθινο σπασμένο 1 ντομάτα τριμμένη 5 κουταλιά σούπας ξινομυζήθρα 3 ντοματινία 1 κλωναράκι κρίταμο 2 κ.σ. ελαιόλαδο ανθός αλατιού φρέσκια ρίγανη φυλλαράκια δυόσμου ΕκτέλεσηΜαρινάρουμε την τριμμένη ντομάτα με λίγο ελαιόλαδο, ανθό αλατιού, ρίγανη και δυόσμο. Σε τσέρκι βάζουμε στρώσεις παξιμάδι σπασμένο, τριμμένη ντομάτα, λίγη ξινομυζήθρα, μετά πάλι παξιμάδι, την υπόλοιπη ντομάτα και σκεπάζουμε με ξινομυζήθρα. Ο ζωμός της ντομάτας θα μαλακώσει το παξιμάδι μας και δεν θα χρειαστεί να το βρέξουμε. Γαρνίρουμε με ντοματίνια και κρίταμο. Αφαιρούμε το τσέρκι και σερβίρουμε προσθέτοντας λίγο ελαιόλαδο, κι από αν θέλουμε δίπλα ελιές.  ",https://www.tanea.gr/2019/08/28/recipes/kritikos-ntakos-i-koukouvagia/
Recipes,tanea.gr,Πεντανόστιμες σπιτικές κρέπες,4 Σεπτεμβρίου 2019 | 13:03,tanea.gr,"Γλυκιά ή αλμυρή η κρέπα είναι από τις πιο αγαπημένες και εύκολες επιλογές για να φάει κάτι η παρέα μετά το πρωί, αλλά και καθόλη τη διάρκεια της ημέρας. Ακολουθούν δύο συνταγές, εκ των οποίων η μία είναι για πιο γρήγορη παρασκευή, για πεντανόστιμες σπιτικές γλυκές και αλμυρές κρέπες, που θα λατρέψουν άπαντες. 1η συνταγή Υλικά500 ml γάλα 3,5% λιπαρά 100 ml κρέμα γάλακτος 35% λιπαρά 250 γρ. αλεύρι γ.ο.χ. 4 αβγά 50 ml σπορέλαιο και έξτρα για άλειμμα 2 πρέζες ζάχαρη 1 πρέζα αλάτι Για το σερβίρισμα πραλίνα σοκολάτας μπανάνες τριμμένα μπισκότα τσένταρ ζαμπόν αβγό ΕκτέλεσηΑναμειγνύουμε όλα τα υλικά για τις κρέπες σε ένα μπολ και τα ανακατεύουμε με ένα σύρμα χειρός πολύ καλά μέχρι να γίνει λείο το μείγμα μας. Βάζουμε μία μεμβράνη στο μπολ και αφήνουμε το μείγμα να ξεκουραστεί τουλάχιστον 12 ώρες στο ψυγείο. Ρίχνουμε λίγο σπορέλαιο σε ένα αντικολλητικό τηγάνι, φροντίζουμε να πάει παντού και μόλις κάψει λίγο το τηγάνι, χαμηλώνουμε τη θερμοκρασία σε μέτρια φωτιά, παίρνουμε μία κουταλιά με μία βαθιά κουτάλα και ρίχνουμε μείγμα μέσα στο τηγάνι. Μόλις είναι έτοιμη θα αρχίσει να ξεκολλάει από το τηγάνι και τη γυρίζουμε από την άλλη πλευρά να ψηθεί. Αν θέλουμε γλυκές κρέπες ρίχνουμε από πάνω πραλίνα σοκολάτας, φρούτα της αρεσκείας μας κομμένα σε φέτες και τριμμένο μπισκότο! Αν θέλουμε αλμυρές κρέπες ρίχνουμε από πάνω τυρί τσένταρ, ζαμπόν και σπάμε ένα αυγό! Χαμηλώνουμε τη φωτιά για να ψηθεί το αυγό μας αλλά και να μη μας καεί η κρέπα μας και αλατοπιπερώνουμε! 2η συνταγή Υλικά1 κούπα αλεύρι για όλες τις χρήσεις 1 κουτάλι της σούπας ζάχαρη 1 κουτάλι του γλυκού αλάτι 1 ½ κούπα γάλα 2 αβγά 3 κουτάλια της σούπας λάδι ή λιωμένο βούτυρο ΕκτέλεσηΒάζουμε το αλεύρι, τη ζάχαρη και το αλάτι σε ένα μπολ και ανακατεύουμε λίγο με έναν αυγοδάρτη. Προσθέτουμε το γάλα, τα αβγά και το λάδι ή το βούτυρο κι ανακατεύουμε ξανά μέχρι να αποκτήσουμε ένα ομοιόμορφο μείγμα, χωρίς σβώλους. Βάζουμε ένα τηγάνι για κρέπες ή ένα αντικολλητικό τηγάνι στο μάτι να ζεσταθεί (χωρίς λάδι) σε μέτρια φωτιά. Με μία μικρή κούπα ή μία κουτάλα για σούπες ρίξτε μια δόση μείγματος στο ζεστό τηγάνι σου. Μόλις η κρέπα είναι έτοιμη να τη γυρίσουμε, θα ξεκολλάει μόνη της από το τηγάνι. Αν δεν ξεκολλάει, μη προσπαθήσετε να τη γυρίσετε. Προτιμήστε να χρησιμοποιήσετε σπάτουλα από ξύλο ή σιλικόνη για να γυρίσετε τις κρέπες, έτσι ώστε να μη χαλάσετε το τηγάνι σας. Μόλις γυρίσετε την κρέπα αφήστε την να ψηθεί μερικά λεπτά και από την άλλη μεριά, και ύστερα τοποθέτηστε τη σε ένα πιάτο και επαναλάβετε τη διαδικασία με μία ακόμα δόση ζύμης, μέχρι αυτή τη τελειώσει. Δεν υπάρχει πρόβλημα με το να γυρίσετε τις κρέπες σας πάνω από 1-2 φορές. Ανάλογο το πόσο τραγανές ή μαλακές τις θέλετε, όμως, κρατήστε τις κρέπες περισσότερη ή λιγότερη ώρα στο καυτό τηγάνι. Αφού ετοιμαστούν τις γεμίζετε με ότι σας αρέσει.  ",https://www.tanea.gr/2019/09/04/recipes/pentanostimes-spitikes-krepes/
Recipes,tanea.gr,Παστιτσάδα η Παστιτσάδο,14 Αυγούστου 2019 | 12:58,tanea.gr,"Η Παστιτσάδα ή το Παστιτσάδο, με κόκορα κατά προτίμηση αλανιάρη (ή μοσχάρι ή κοτόπουλο) είναι το παραδοσιακό πιάτο της Κέρκυρας για το Δεκαπενταύγουστο. Ένα πεντανόστιμο φαγητό που έλκει τις ρίζες του από την βενετσιάνικη κουζίνα και συνδυάζει τα μακαρόνια με τον κόκορα,  που αφού ροδίσει σε φρέσκο βούτυρο, σοτάρεται με κρεμμύδια και μπαχαρικά και σιγοβράζει σε χαμηλή φωτιά με πελτέ από φρέσκες ντομάτες για τουλάχιστον δύο ώρες. Υλικά 3 μεγάλα κρεμμύδια 1 1/2 κιλό κόκορα κατά προτίμηση αλανιάρη 200-250 γραμμάρια πολτό ντομάτας 80 γρ. κόκκινο ξύδι 300 γρ. ελαιόλαδο 200 γρ. κόκκινο κρασί 1 κουταλιά σούπας ζάχαρη 1 κιλό μακαρόνια χοντρά (ή πέννες  κ.ο.κ.) βούτυρο ή φυτίνη για το κάψιμο των μακαρονιών τυρί τριμμένο, κατά προτίμηση κεφαλοτύρι αλάτι και φρεσκοτριμμένο πιπέρι νερό χλιαρό 1 κουταλιά γλυκού σπετσιερικό, δηλαδή μίγμα μπαχαρικών από γαρύφαλλο, κανέλα, μοσχοκάρυδο, γλυκιά πάπρικα, κύμινο, καυτερό αλλά και γλυκό καθώς και μαύρο πιπέρι, μπαχάρι και δάφνη. Εκτέλεση Κόβουμε τον κόκορα σε 4 ή 5 μεγάλα κομμάτια. Τρίβουμε τα κρεμμύδια σε πολύ μικρά κομμάτια ή τα διαλύουμε στον τρίφτη. Βάζουμε σε μια μεγάλη κατσαρόλα τα 250 γραμμάρια λάδι και το αφήνουμε να κάψει, αμέσως βάζουμε μέσα τον κόκορα κομμάτι κομμάτι και σοτάρουμε μέχρι να κοκκινήσουν ελαφρά. Ρίχνουμε στην κατσαρόλα και τα τριμμένα κρεμμύδια και τα σοτάρουμε μέχρι να πάρουν λίγο χρώμα, προσθέτουμε το ξύδι και συνεχίζουμε το σοτάρισμα μέχρι να εξατμιστεί. Προσθέτουμε 200 γραμμάρια κρασί και αφήνουμε να βράσει. Όταν κοντεύει να στύψει ρίχνουμε τον πολτό ντομάτας και προσθέτουμε νερό που καλό είναι να είναι ήδη ζεστό, μέχρι να σκεπαστεί ίσα ίσα ο κόκορας. Μόλις το μίγμα αρχίζει να βράζει ρίχνουμε 1 ή 1 1/2 κουταλάκι της σούπας από το σπετσιερικό μαζί με το ανάλογο αλάτι και ένα κουτάλι ζάχαρη και ανακατεύουμε. Αφήνουμε να βράσει σε χαμηλή φωτιά παρακολουθώντας μη μας κολλήσει κι ανακατεύοντας κάπου κάπου με μια ξύλινη κουτάλα. Όταν στίψει και η σάλτσα πήξει το φαγητό είναι έτοιμο. Βάζουμε την κατσαρόλα στην άκρη και ετοιμάζουμε τα μακαρόνια με βάησ τις οδηγίες της συσκευασίας τους.  Αφού τα σουρώσουμε τα καίμε σε άλλο σκεύος με το βούτυρο ή τη φυτίνη. Σερβίρουμε μαζί τον κόκορα με τα μακαρόνια βάζοντας από πάνω αρκετό τριμμένο τυρί. Αντί για κόκορα μπορείτε να χρησιμοποιήσετε μοσχαρίσιο κρέας ή κοτόπουλο. Για το σπετσιερικό ανακατέψετε 5 γραμμάρια τριμμένο γαρύφαλλο, 25 γρ. κανέλα, 25 γρ. μοσχοκάρυδο, 35 γρ. γλυκιά πάπρικα, 25 γρ. κύμινο, 10 γρ. καυτερό πιπέρι, 50 γρ. γλυκό πιπέρι, 10 γραμμάρια τριμμένο μπαχάρι, 15 μέτρια φύλλα δάφνης τριμμένα πολύ, 10 γρ. πιπέρι μαύρ. Το  μίγμα φτάνει για τουλάχιστον πέντε μαγειρέματα. Αποθηκεύστε το σε ένα γυάλινο δοχείο.  ",https://www.tanea.gr/2019/08/14/recipes/pastitsada-i-pastitsado/
Recipes,tanea.gr,"Βλίτα με ντομάτα, σκόρδο, κρεμμύδι, λαδόξιδο και φέτα",19 Αυγούστου 2019 | 12:54,tanea.gr,"Μία πεντανόστιμη σαλάτα της εποχής, που μπορεί να φαγωθεί και σαν κύριο γεύμα, με βραστά βλίτα, ωμή ντομάτα, σκόρδο, κρεμμύδι, λαδόξιδο και φέτα ή άλλο τυρί της αρεσκείας σας, π.χ. κατίκι, που συνοδεύεται με φρέσκο ψωμάκι. Υλικά  1 κιλό βλίτα καθαρισμένα και πλυμένα καλά 2 ώριμες φρέσκιες ντομάτες 2 σκελίδες σκόρδο 1 κρεμμύδι ξερό μέτριο 1 φλιτζάνι μαϊντανό ψιλοκομμένο αλάτι Για τη σος8 κουταλιές σούπας ελαιόλαδο 4 κ. σ. ξύδι λευκό (ή μπαλσάμικο) 1 κ. γλυκού μουστάρδα λίγο χοντρό ή κανονικό αλάτι ΕκτέλεσηΠρώτα ετοιμάζουμε τα βλίτα μας, τα οποία έχουμε καθαρίσει και πλύνει καλά. Σε μεγάλη κατσαρόλα βάζουμε μπόλικο νερό να βράσει. Ρίχνουμε αρκετό αλάτι και τα χόρτα να βράσουν για περίπου 10-12’, πιέζοντάς τα με μια πιρούνα προς τα κάτω κάθε φορά που φουσκώνουν κι είναι έτοιμα να ξεχειλίσουν από την κατσαρόλα! Τα σουρώνουμε και τα βάζουμε σε μια πιατέλα. Τα αφήνουμε λίγο να κρυώσουν και με το χοντρό του τρίφτη και ξεφλουδίζοντας ένα μικρό κομμάτι από την ντομάτα, την τρίβουμε πάνω από τα χόρτα. Λιώνουμε και το σκόρδο, τρίβουμε το κρεμμύδι στο χοντρό του τρίφτη (ή το ψιλοκόβουμε) και πασπαλίζουμε με τον μαϊντανό. Για τη σος, βάζουμε σε ένα βαζάκι με καλό κούμπωμα ή σε ένα σέικερ όλα τα υλικά της σος και χτυπάμε καλά. Περιχύνουμε παντού. Προσθέτουμε 200 γραμμάρια τριμμένη φέτα ή άλλο τυρί της αρεσκείας σας π.χ. Κατίκι Δομοκού, από πάνω και απολαμβάνουμε με φρέσκο ψωμάκι. Τα βλίτα μπορούν να αντικατασταθούν με κολοκυθοκορφάδες ή αμπελοφάσουλα.  ",https://www.tanea.gr/2019/08/19/recipes/vlita-me-ntomata-skordo-kremmydi-ladoksido-kai-feta/
Recipes,tanea.gr,Πέντε συνταγές για φέτα αλλιώς,20 Αυγούστου 2019 | 12:56,tanea.gr,"Μπορεί η διάσημη ανά τον κόσμο greek salad με φέτα να μην λείπει από κανένα καλοκαιρινό τραπέζι, ωστόσο υπάρχει πληθώρα συνταγών, που απογειώνουν τη γεύση του αγαπημένου τυριού και μπορούν να συνοδέψουν τα βράδια στη βεράντα με κρασί, μπύρα και ούζο, τις οποίες θα λατρέψουν όσοι τις δοκιμάσουν. Έχουμε και λέμε: Πικάντικο μεζεδάκι για τη μπύρα σας Υλικάφέτα σκληρή κομμένη σε κύβους 1 κουταλιά σούπας σιναπόσπορο 1 κ.σ. σπόρους κόλιανδρου 2 δαφνόφυλλα 1 κουταλάκι γλ υκού χρωματιστά πιπέρια σε κόκκους 1 κ.γλ. σπόρους κύμινου πιπεριές τσίλι ξερές (προαιρετικά ) λάδι 1 γυάλινο δοχείο ΕκτέλεσηΑνακατεύουμε όλα τα μπαχαρικά μας σε ένα μπολ. Βάζουμε τη φέτα σε στρώσεις στο δοχείο εναλλάξ με τα μπαχαρικά μας. Το δοχείο που θα χρησιμοποιήσουμε να φροντίστε ώστε να γεμίσει μέχρι πάνω με τη φέτα. Στο τέλος ρίχνουμε τα υπόλοιπα μπαχαρικά και γεμίζουμε με όσο λάδι πάρει και κλείνουμε. Το βάζουμε στο ψυγείο για 2-3 μέρες. Αν θέλετε πιο πικάντικη γεύση κι έντονο άρωμα σπάστε ελαφρά τους κόκκους των μπαχαρικών. Όταν το σερβίρουμε καλό είναι η μπουκιά μας να έχει και κόκκους από τα μπαχαρικά μας μέσα, για ένα πιο ωραίο αποτέλεσμα. Το λάδι που θα περισσέψει μπορεί να μπει σε σαλάτες. Φέτα ψητή με πικάντικη σάλτσα ντομάτας, ψητό σκόρδο και βασιλικόΥλικά270 γραμμάρια τυρί φέτα 130 γρ. σάλτσα ντομάτας 15 γρ. σκόρδο, ψιλοκομμένο 3 γρ. βασιλικός, ψιλοκομμένος 30 γρ. κρουτόν 3 γρ. πιπεριά τσίλι, ψιλοκομμένη 30 γρ. ελαιόλαδο ΕκτέλεσηΣε ένα μέτριο τηγάνι για σαγανάκι τοποθετούμε τη σάλτσα ντομάτας, τη φέτα και στη συνέχεια ρίχνουμε από πάνω τα υπόλοιπα υλικά και στο τέλος το ελαιόλαδο. Σε προθερμασμένο φούρνο ψήνουμε στους 180°C μέχρι η φέτα να πάρει ωραίο χρώμα. Φέτα ψητή με ντομάτα κι ελιέςΥλικά1 κούπα ντοματίνια, κομμένα στη μέση 1/3 της κούπας, κομμένες, χωρίς κουκούτσι ελιές (κατά προτίμηση Καλαμών) 1 σκελίδα σκόρδο , ψιλοκομμένη ¼ της κούπας, λεπτά κομμένα κόκκινα κρεμμύδια 2 κουταλιά σούπας ψιλοκομμένα φύλλα μαϊντανού , χωρισμένα 1 κουταλάκι γλυκού ρίγανη 1 κ.γλ. ελαιόλαδο φρεσκοτριμμένο πιπέρι 280 γραμμάρια φέτα κρακεράκια, κριτσίνια κλπ για να τα βουτάμε ΕκτέλεσηΣε ένα μπολ ανακατεύουμε τις ντομάτες, τις ελιές, το κρεμμύδι , το σκόρδο και 1 κ.σ. μαϊντανό, ρίγανη, ελαιόλαδο και λίγο φρεσκοτριμμένο πιπέρι. Βάζουμε το φούρνο μας να ζεσταθεί στο γκριλ σε μέτρια προς υψηλή φωτιά. Στη μέση ενός κομματιού αλουμινόχαρτο βάζουμε ένα κομμάτι φέτα. Βάζουμε από πάνω λίγο από το μείγμα μας με τις ντομάτες. Ανασηκώνουμε τις άκρες από το αλουμινόχαρτο έτσι ώστε να μην τρέξουν τα ζουμιά έξω από αυτό. Το τοποθετούμε για 15 λεπτά στη γκριλιέρα για να ζεσταθεί. Αφαιρούμε και βάζουμε σε πιάτο. Επαναλαμβάνουμε τη διαδικασία για όλα τα κομμάτια φέτας που έχουμε. Φέτα σαγανάκι με φύλλο, μέλι και σουσάμιΥλικά2 κομμάτια φέτας κομμένα ορθογώνια πάχους μισού εκατοστού περίπου 1 φύλλο χωριάτικο που το έχουμε αποψύξει, κρύο, απ’ το ψυγείο 1 ασπράδι αβγού ελαφρά χτυπημένο 1 κουταλάκι γλυκού σουσάμι ¼ κ.γλ μαυροκούκι (μαύρο σουσάμι) 3-4 κ.γλ. μέλι 100 ml ελαιόλαδο ΕκτέλεσηΑπλώνουμε το χωριάτικο φύλλο στην επιφάνεια του πάγκου μας. Τοποθετούμε μέσα το πρώτο κομμάτι της φέτας με κάποια απόσταση 1-2 εκ. από τις γωνίες, για να μπορούμε να το διπλώσουμε φτιάχνοντας πακετάκι. Κόβουμε το φύλλο παράλληλα με απόσταση πάλι 1-2 εκ. από την πλάγια πλευρά που θα το τυλίξουμε. Με πινέλο κουζίνας αλείφουμε το φύλλο με ασπράδι αβγού, στα σημεία που θέλουμε να κολλήσει με την άλλη πλευρά του φύλλου, καθώς θα το τυλίγουμε. Γυρνάμε το κομμάτι της φέτας προσεκτικά, τυλίγοντας το φύλλο ώστε να περάσει διπλό γύρω της. Κόβουμε με το μαχαίρι το φύλλο ώστε να απελευθερώσουμε το τυλιγμένο κομμάτι. Τυλίγουμε το κάθε «πακετάκι» σε μεμβράνη κουζίνας και τα βάζουμε στην κατάψυξη για τουλάχιστον 1 ώρα. Όταν έρθει η ώρα να ετοιμάσουμε το σαγανάκι, βγάζουμε τα πακετάκια της φέτας απ’ τη κατάψυξη και αφαιρούμε τις μεμβράνες. Ξεκινάμε τη διαδικασία καβουρντίζοντας το λευκό σουσάμι σε μικρό τηγάνι, χωρίς λάδι και σε μέτρια φωτιά για περίπου 1 λεπτό, αφαιρούμε και κρατάμε για το γαρνίρισμα. Προσθέτουμε στο τηγάνι το ελαιόλαδο, και μόλις ανεβάσει θερμοκρασία, αλλά πριν αρχίσει να βγάζει καπνό, προσθέτουμε τα πακετάκια της φέτας όπως είναι απ’ τη κατάψυξη. Τα γυρνάμε ανά 30” με σπάτουλα ή λαβίδα απ’ την άλλη πλευρά και εφόσον χρειάζεται, στο τέλος και για λίγα δευτερόλεπτα στις πλάγιες πλευρές για να ροδίσουν. Δεν θα χρειαστούν πάνω από 3’ για να πάρουν χρώμα. Αφήνουμε τα πακετάκια της φέτας με φύλλο πάνω στο πιάτο που θα τα σερβίρουμε, περιχύνουμε από πάνω το μέλι, πασπαλίζουμε με το σουσάμι και το μαυροκούκι και σερβίρουμε. Ομελέτα φούρνου με φέταΥλικά8 αυγά 250 ml γάλα φρέσκο ελαφρύ με 1,5% λιπαρά 200 γραμμάρια φέτα 500 γρ. σπανάκι καθαρισμένο 1 κρεμμύδι 3 κουταλιά σούπας ελαιόλαδο αλάτι και φρεσκοτριμμένο πιπέρι ΕκτέλεσηΨιλοκόβουμε το κρεμμύδι. Θρυμματίζουμε τη φέτα με τα χέρια. Σε ένα τηγάνι σοτάρουμε το κρεμμύδι μέχρι να μαλακώσει και να γίνει διάφανο. Προσθέτουμε το σπανάκι, αλατοπιπερώνουμε και σοτάρουμε για 5-6 λεπτά. Μεταφέρουμε σε ένα μεσαίο πυρίμαχο σκεύος ή ταψί μαζί με το τυρί. Σε ένα μπολ, χτυπάμε τα αβγά με το γάλα και αλατοπιερώνουμε. Περιχύνουμε το σπανάκι στο σκεύος και με ένα πηρούνι, ανακατεύουμε όλα τα υλικά. Ψήνουμε σε προθερμασμένο φούρνο στους 180°C για 30-40 λεπτά. Αφήνουμε να κρυώσει για το σερβίρισμα.  ",https://www.tanea.gr/2019/08/20/recipes/pente-syntages-gia-feta-allios/
Recipes,tanea.gr,Λαχταριστό κέικ μελιού με πορτοκάλι,12 Σεπτεμβρίου 2019 | 12:53,tanea.gr,"Δεν υπάρχει άνθρωπος που να μην λατρεύει την μυρωδιά του φρεσκοψημένου σπιτικού κέικ μέσα στο σπίτι, αλλά και να το απολαμβάνει μόλις κρυώσει, στο πρωινό, στο γραφείο ή και στο σχολείο. Η συνταγή μας είναι για πανεύκολο στην παρασκευή, λαχταριστό, αρωματικό κέικ, με μέλι, πορτοκάλι και βανίλια. Συχνά η νοστιμιά κρύβεται στην απλότητα. Υλικά  200 γραμμάρια ελαιόλαδο 3 αβγά 200 γρ. μέλι 1 κουταλάκι γλυκού εκχύλισμα βανίλιας 50 ml χυμό πορτοκαλιού 1 πορτοκάλι για το ξύσμα 200 γρ. λεύρι ολικής άλεσης 100 γρ. φαρίν απ 1 κ.γλ. baking powder ΕκτέλεσηΒάζουμε στον κάδο του μίξερ το ελαιόλαδο, τα αβγά, το μέλι, την βανίλια, τον χυμό πορτοκαλιού και το ξύσμα και χτυπάμε με το φτερό για 2-3 λεπτά. Προσθέτουμε το αλεύρι ολικής άλεσης, το φαρίν απ και το baking powder και χτυπάμε σε χαμηλή ταχύτητα για 3-4 λεπτά. Βοηθάμε με μια σπάτουλα ζαχαροπλαστικής, να ανακατευτεί καλά το μείγμα. Μεταφέρουμε το μείγμα σε μια καλά λαδωμένη φόρμα του κέικ και ψήνουμε σε προθερμασμένο φούρνο, στους 175 °C για περίπου 50 λεπτά ή μέχρι να βγαίνει καθαρό ένα μαχαίρι που θα βυθίσουμε στο κέντρο του κέικ. Αφήνουμε να σταθεί για 10 λεπτά, ξεφορμάρουμε και αφήνουμε να κρυώσει τελείως πάνω σε μία σχάρα.  ",https://www.tanea.gr/2019/09/12/recipes/laxtaristo-keik-meliou-me-portokali/
Recipes,tanea.gr,Πιπεριές γεμιστές με ντομάτα και τυριά,26 Αυγούστου 2019 | 12:40,tanea.gr,"Aπό τα λαχανικά που αφθονούν το καλοκαίρι, οι πιπεριές, μαγειρεύονται με διαφορετικούς τόπους και γίνονται πεντανόστιμες. Η συνταγή μας είναι για πιπεριές γεμιστές με τυριά και ντομάτα, ένας εξαιρετικός μεζές για χαλαρές βραδιές στη βεράντα, που συνοδεύουν ταιριαστά μπίρα, αλλά και δροσερό κρασί, καθώς η γλύκα της ψημένης πιπεριάς συνδυάζεται μοναδικά με το λιωμένο τυρί. Υλικά  7-8 πιπεριές κέρατος 2 μεγάλες ώριμες ντομάτες 2 φλιτζάνια τσαγιού τριμμένα τυριά (φέτα οπωσδήποτε και γραβιέρα) μαίντανό (ή ρίγανη), αλατοπίπερο και ελαιόλαδο ΕκτέλεσηΠλένουμε καλά τις πιπεριές, κόβουμε το καπάκι τους και με προσοχή, χωρίς να τις τραυματίσουμε, αφαιρούμε τα σπόρια. Στη συνέχεια, αφαιρούμε τη φλούδα από τις ντομάτες και τις ψιλοκόβουμε. Τις ανακατεύουμε με τα τριμμένα τυριά, ρίχνουμε λίγο πιπέρι και μαϊντανό  (ή ρίγανη) και γεμίζουμε με το μίγμα τις πιπεριές. Κλείνουμε τις γεμιστές πιπεριές με τα καπάκια τους για να μη φύγει το μίγμα καθώς θα ψήνεται και τις στρώνουμε στο πυρέξ. Ρίχνουμε λίγο αλάτι από πάνω και ελαιόλαδο. Ψήνουμε σε προθερμασμένο φούρνο για περίπου 40 λεπτά στους 180 βαθμούς C, ανάλογα με την ένταση του φούρνου μας. Σερβίρονται ως ορεκτικό, αλλά συνοδεύουν κι εξαιρετικά μπίρα και δροσερό κρασί, καθώς η γλύκα της ψημένης πιπεριάς συνδυάζεται μοναδικά με το λιωμένο τυρί.  ",https://www.tanea.gr/2019/08/26/recipes/piperies-gemistes-me-ntomata-kai-tyria/
Recipes,tanea.gr,Πολύχρωμο χριστουγεννιάτικο ρύζι,9 Δεκεμβρίου 2019 | 12:52,tanea.gr,"Απαραίτητο συνοδευτικό για τα κρεατικά της αρεσκείας μας το ρύζι των Χριστουγέννων, γίνεται εκτός από πεντανόστιμο, πολύχρωμο κι εντυπωσιακό όπως ταιριάζει στις γιορτές, και θα το απολαύσουν άπαντες. Υλικά  Για το ρύζι320 γραμμάρια ρύζι μπασμάτι αρωματικό 60 γρ. ελαιόλαδο 4 γρ. κανέλα, στικ 20 γρ. τζίντζερ, ψιλοκομμένο 4 τεμ. κάρδαμο, τριμμένο 4 τεμ. δάφνη 660 γρ. ζωμός λαχανικών 5 γρ. κουρκουμά 5 γρ. κάρι 160 γρ. μείγμα ξηρών καρπών αλάτι Για το μείγμα ξηρών καρπών και αποξηραμένων φρούτων50 γρ. χουρμάδες αποξηραμένοι, σε μικρά καρέ 50 γρ. κράνμπερις αποξηραμένα, κομμένα σε μικρά κομμάτια 40 γρ. σταφίδες Κορίνθου, κομμένες σε μικρά κομμάτια 60 γρ. κουκουνάρι, καβουρδισμένο 60 γρ. φιστίκια πέκαν, κομμένα σε μικρά κομμάτια 100 γρ. ρόδι 40 γρ φρέσκο κρεμμύδι 10 γρ. χυμός λάιμ 1 γρ. ξύσμα λάιμ αλάτι ΕκτέλεσηΖεσταίνουμε μια κατσαρόλα σε μέτρια προς δυνατή φωτιά και ρίχνουμε το ελαιόλαδο, το ρύζι και τα μπαχαρικά και σοτάρουμε για 2-3 λεπτά. Ρίχνουμε τον ζωμό λαχανικών, ανακατεύουμε και δυναμώνουμε τη φωτιά. Μόλις πάρει βράση χαμηλώνουμε τη φωτιά και καλύπτουμε με ένα καπάκι την κατσαρόλα μας. Μόλις το ρύζι βράσει απομακρύνουμε από την εστία, αφαιρούμε το καπάκι και αφού πέσει λίγο η θερμοκρασία του προσθέτουμε το μείγμα ξηρών καρπών και αποξηραμένων φρούτων. Για το μείγμα ξηρών καρπών και αποξηραμένων φρούτων ανακατεύουμε όλα τα υλικά μαζί. Για να ξαναζεστάνουμε το ρύζι προτιμούμε τον φούρνο με ελάχιστο νερό ώστε να αποφύγουμε να το ταλαιπωρήσουμε.  ",https://www.tanea.gr/2019/12/09/recipes/polyxromo-xristougenniatiko-ryzi/
Recipes,tanea.gr,Χειροποίητες μπάρες δημητριακών,9 Σεπτεμβρίου 2019 | 13:00,tanea.gr,"Ιδανικό σνακ για το γραφείο, αλλά και για να πάρουν τα παιδιά στο σχολείο, οι μπάρες δημητριακών, παρασκευάζονται εύκολα και γρήγορα, σε χορταίνουν και είναι υγιεινές καθώς περιλαμβάνουν ταχίνι, μέλι, σοκολάτα, βρώμη και ξηρούς καρπούς. Υλικά  450 γραμμάρια ταχίνι 200 γρ. μέλι 200 γρ. κουβερτούρα, σε κομμάτια 150 γρ. διάφορους ξηρούς καρπούς (φιστίκια Αιγίνης, καρύδια, φουντούκια) 150 γρ. δημητριακά 200 γρ. βρώμη 80 γρ. cranberries ΕκτέλεσηΖεσταίνουμε το μέλι στον φούρνο μικροκυμάτων για 30 δευτερόλεπτα. Ανακατεύουμε το ταχίνι με το μέλι σε ένα μεγάλο μπολ. Προσέχουμε να μην το ανακατέψουμε πολύ για να μη σφίξει υπερβολικά το μείγμα. Λιώνουμε τη σοκολάτα σε ένα μπολ με μεμβράνη από πάνω, στα μικροκύματα στα 800 watt για 2 λεπτά ή σε μπεν μαρί. Ανακατεύουμε τη σοκολάτα στο μείγμα ταχινιού-μελιού. Προσθέτουμε τη βρώμη, τους ξηρούς καρπούς και τα cranberries και ανακατεύουμε καλά με μία μαρίζ. Ρίχνουμε και τα δημητριακά και συνεχίζουμε το ανακάτεμα με το χέρι. Βάζουμε ένα μεγάλο κομμάτι μεμβράνης πάνω σε ένα ταψί 20x30 εκ. Απλώνουμε το μείγμα από πάνω, ρίχνουμε λίγα ακόμα δημητριακά από πάνω, καλύπτουμε με τη μεμβράνη και αφήνουμε στο ψυγείο για να σφίξει περίπου 3-4 ώρες. Για να σερβίρουμε, κόβουμε σε 20 ισομερείς μπάρες πάχους 5 εκ. Μπορείτε να προσθέσετε υλικά της αρεσκείας σας, π.χ. σταφίδες.  ",https://www.tanea.gr/2019/09/09/recipes/xeiropoiites-mpares-dimitriakon/
Recipes,tanea.gr,Κις λορέν που τα σπάει με σπιτική (ή έτοιμη) ζύμη,5 Σεπτεμβρίου 2019 | 12:56,tanea.gr,"Μόνο τυχαία δεν είναι διάσημη ανά τον κόσμο. Ζουμερή, κρεμώδης και αφράτη η αυθεντική κις λορέν ετοιμάζεται με γραβιέρα, μπέικον, κρεμμύδι, κρέμα γάλακτος κι αβγά κι είναι μια από τις λατρεμένες ανοιχτές τάρτες, που τα σπάει στο εκάστοτε τραπέζι. Η συνταγή είναι για μια ελαφρώς πειραγμένη ελληνική εκδοχή της, με σπιτική ή έτοιμη ζύμη για αλμυρή τάρτα. Υλικά  400 γραμμάρια μπέικον (κομμάτι) 400 γρ. τυρί που λιώνει 2 πράσα ελαιόλαδο θυμάρι 200 γραμμάρια γιαούρτι πλήρες 330 γρ. γάλα 3 αβγά αλάτι και πιπέρι ελαιόλαδο 1 κουταλάκι γλυκού μπέικιν πάουντερ ΕκτέλεσηΠροθερμαίνουμε τον φούρνο στους 170° C στον αέρα. Ζεσταίνουμε ένα τηγάνι σε δυνατή φωτιά, βάζουμε το μπέικον που έχουμε κόψει σε κύβους, χωρίς να έχουμε βάλει καθόλου λάδι. Μόλις πάρει ωραίο χρώμα από όλες τις πλευρές, το αδειάζουμε σε ένα μπολ. Στο ίδιο τηγάνι, που έχουμε βάλει λίγο ελαιόλαδο σοτάρουμε τα πράσα που έχουμε κόψει σε λεπτές ροδέλες και αρωματίζουμε με φρέσκο θυμάρι ψιλοκομμένο. Μόλις μαλακώσουν τα πράσα τα αδειάζουμε στο ίδιο μπολ με το μπέικον. Σε ένα άλλο μπολ βάζουμε το γιαούρτι και τα 3 αβγά και τα ανακατεύουμε με ένα σύρμα χειρός και αλατοπιπερώνουμε. Στο ίδιο μπολ προσθέτουμε το γάλα και 2 κουταλιές σούπας ελαιόλαδο. Κατόπιν προσθέτουμε το μπέικιν πάουντερ ανακατεύουμε και αφήνουμε στην άκρη μέχρι να ετοιμάσουμε τη ζύμη μας. Εάν χρησιμοποιήσουμε έτοιμη ζύμη, την απλώνουμε στο αλευρωβουτυρωμένο ταψάκι μας και ρίχνουμε το μπέικον με τα πράσα και το τυρί που λιώνει, μέσα στο μείγμα με το γάλα και αδειάζουμε όλο το μείγμα στη βάση της τάρτας. Ψήνουμε στον φούρνο για 50 λεπτά μέχρι να πάρει ένα ωραίο χρυσαφί χρώμα. Για να φτιάξουμε τη δική μας ζύμη βάζουμε το αλεύρι, το αλάτι και το βούτυρο σε ένα μίξερ. Χτυπάμε με το σύρμα για 2-3 λεπτά μέχρι το βούτυρο να διαλυθεί τελείως,  το αλεύρι να αλλάξει χρώμα, να γίνει κιτρινωπό και να μοιάζει με ψίχουλα. Χαμηλώνουμε την ένταση του μίξερ και ρίχνουμε τον έναν κρόκο. Προσθέτουμε σιγά σιγά το παγωμένο νερό μέχρι η ζύμη να δέσει και να γίνει αρκετά μαλακή για να τη δουλέψουμε. Τυλίγουμε τη ζύμη με μεμβράνη και τη βάζουμε στο ψυγείο να ξεκουραστεί για τουλάχιστον 1 ώρα. Αλευροβουτυρώνουμε μία ταρτιέρα 28 εκ. στρογγυλή και αφήνουμε στην άκρη. Παίρνουμε 2 μεγάλες λαδόκολλες και βάζουμε το ζυμάρι ανάμεσα τους εφόσον έχουμε αλευρώσει καλά και το ζυμάρι και τις λαδόκολλες. Με τον πλάστη ανοίγουμε σιγά σιγά το φύλλο ανάμεσα από τις λαδόκολλες . Εάν το φύλλο ανοίγει δύσκολα, αφήνουμε για 5 λεπτά σε θερμοκρασία περιβάλλοντος, ώστε το ζυμάρι να μαλακώσει. Μόλις ανοίξει λίγο το ζυμάρι, σηκώνουμε τις λαδόκολλες και προσθέτουμε λίγο ακόμα αλεύρι για να το βοηθήσουμε να ανοίξει πιο εύκολα. Εάν κατά τη διαδικασία χρειαστεί επιπλέον αλεύρι, ξαναρίχνουμε. Ανοίγουμε καλά, μέχρι το φύλλο μας να γίνει λεπτό σαν δέκα φύλλα χαρτί ενωμένα. Με τη βοήθεια του πλάστη μεταφέρουμε τη ζύμη στην ταρτιέρα. Πατάμε απαλά με τα χέρια μας τη ζύμη έτσι ώστε να κολλήσει καλά στα τοιχώματα της ταρτιέρας. Με ένα πιρούνι κάνουμε τρύπες στον πάτο της τάρτας. Απλώνουμε πάνω στη ζύμη 2 μεγάλα κομμάτια μεμβράνης σταυρωτά και προσθέτουμε βάρος (π.χ. όσπρια). Σκεπάζουμε και το βάρος γυρίζοντας τη μεμβράνη. Ψήνουμε την τάρτα μαζί με το βάρος σε προθερμασμένο φούρνο στους 160ο C στον αέρα για μισή ώρα. Αφαιρούμε τη ζύμη από τον φούρνο και ανεβάζουμε τη θερμοκρασία στους 180ο C ενώ βγάζουμε το βάρος και αλείφουμε με ένα πινέλο με τον κρόκο αραιωμένο με νερό. Συνεχίζουμε το ψήσιμο για 5 λεπτά μέχρι να πάρει ένα ωραίο χρυσαφί χρώμα.  ",https://www.tanea.gr/2019/09/05/recipes/kis-loren-pou-ta-spaei-me-spitiki-zymi/
Recipes,tanea.gr,Τρεις συνταγές με κολοκύθα,6 Σεπτεμβρίου 2019 | 13:20,tanea.gr,"Συνυφασμένη με το τέλος του καλοκαιριού, η κολοκύθα, είναι ένα από τα πολύτιμα για τον οργανισμό μας λαχανικά, καθώς εκτός από μία πεντανόστιμη, γεμάτη γλύκα, σάρκα, έχει υψηλή περιεκτικότητα σε καροτενοειδή, βιταμίνες, πρωτεΐνη και λιπαρά οξέα, ενώ μπορεί να χρησιμοποιηθεί με την ίδια επιτυχία σε γλυκές και σε αλμυρές συνταγές. Μπορούμε να φτάξουμε από πουρέ κολοκύθας για τα κρεατικά μας, πεντανόστιμες σούπες και τσιπς κολοκύθας στο φούρνο με ελαιόλαδο και μπαχαρικά μέχρι σαλάτες, πίτες και γλυκά. Οι συνταγές μας είναι για βελουτέ κολοκυθόσουπα με τζίντζερ, ψητή κολοκύθα με ρεβίθια και ταχίνι και κολοκυθόπιτα. Απλά φροντίστε αγοράζοντας την κολοκύθα σας να έχει το κοτσάνι της, να διαθέτει σκληρό περίβλημα χωρίς χτυπήματα και γρατσουνιές και να έχει βαθύ πορτοκαλί χρώμα. Αν αγοράσετε ένα κομμάτι κολοκύθας θα πρέπει να δείχνει ζουμερή και φρέσκια σαν να έχει μόλις κοπεί. Βελουτέ κολοκυθόσουπα με τζίντζερ  Υλικά1 μεγάλη πορτοκαλί κολοκύθα (περίπου 1 κιλό) 4-5 πατάτες 3 κρεμμύδια 2 πράσα 0,5 κιλό στραγγιστό γιαούρτι αλάτι και πιπέρι ελαιόλαδο 2-3 εκατοστά φρέσκο Ginger 1 κουταλάκι γλυκού πάπρικα γλυκιά 1,5 λίτρο ζωμό κοτόπουλο ή λαχανικών 200 γραμμάρια κολοκυθόσπορο ΕκτέλεσηΚόβουμε όλα τα λαχανικά σε μεσαίους κύβους και τα βάζουμε σε μια μεγάλη κατσαρόλα. Προσθέτουμε το τζίντερ τριμμένο και την πάπρικα. Περιχύνουμε με ελαιόλαδο και σοτάρουμε για 10 λεπτά. Σβήνουμε με τον ζωμό κοτόπουλο, χαμηλώνουμε το μάτι κι αφήνουμε να βράσει για 45 λεπτά με κλειστό καπάκι και άλλα 10 με ανοιχτό σε λίγο πιο δυνατή θερμοκρασία. Κατεβάζουμε από το μάτι και ρίχνουμε τον περισσότερο ζωμό σε ένα μπολ. Πολτοποιούμε τηην κολοκύθα με μια ράβδο χειρός και προσθέτουμε σιγά σιγά το ζωμό μέχρι να αποκτήσει την πυκνότητα που θέλουμε. Σερβίρουμε σε βαθιά πιάτα με μια μεγάλη κουταλιά της σούπας στραγγιστό γιαούρτι και κολοκυθόσπορο. Ψητή κολοκύθα με ρεβίθια και ταχίνιΥλικά600 γραμμάρια κολοκύθα σε κομμάτια 1 κούπα ρεβίθια βρασμένα 4 σφηνάκια ελαιόλαδο 2 σκελίδες σκόρδο ψιλοκομμένες 2 κουταλιές γλυκού μπούκοβο γλυκό ξύσμα και χυμό από 2 λεμόνια 1 κόκκινη πιπεριά 2 κουταλιές σούπας ταχίνι 2 σφηνάκια κρέμα γάλακτος 4 φέτες πανσέτα 2 κ.γλ. κάρι σκόνη αλάτι και πιπέρι ΕκτέλεσηΑνακατεύουμε την κολοκύθα με το μπούκοβο, το κάρι, τα δύο σφηνάκια ελαιόλαδο, αλάτι, πιπέρι και σκόρδο και την ψήνουμε σε προθερμασμένο φούρνο στους 180 βαθμούς για 15 λεπτά. Ψήνουμε και την πιπεριά στον φούρνο στους 200 βαθμούς για 10 λεπτά και την ξεφλουδίζουμε. Ψήνουμε την πανσέτα στον φούρνο στους 200 βαθμούς για 5 λεπτά. Για να φτιάξουμε τη σάλτσα χτυπάμε στο μπλέντερ το ταχίνι με το ξύσμα και τον χυμό λεμονιού, την κρέμα γάλακτος, το ελαιόλαδο, αλάτι και πιπέρι μέχρι να ομογενοποιηθούν τα υλικά. Ανακατεύουμε τα ρεβίθια με την κολοκύθα και περιχύνουμε με τη σάλτσα ταχίνι. Γλυκιά κολοκυθόπιτα χωρίς ζάχαρη με έτοιμη ζύμη Υλικά500 γραμμάρια κολοκύθα (σάρκα) ψημένη ή στον ατμό 2 αβγά 1 κρόκος 65 γρ. Canderel κρυσταλλική σκόνη με γλυκαντικό από  stevia 2 κ.γλ. κανέλα 1 κ.γλ τζίντζερ σε σκόνη ¼ κ.γλ. μοσχοκάρυδο σε σκόνη ¼ κ.γλ. γαρύφαλλο σε σκόνη ½ κ.γλ. ξύσμα πορτοκαλιού 200 ml κρέμα γάλακτος ΕκτέλεσηΠολτοποιούμε την κολοκύθα σε επεξεργαστή τροφίμων (μούλτι). Σε μπολ ανακατεύουμε με σύρμα τα αβγά, τον κρόκο, το Canderel, τα μπαχαρικά και το ξύσμα πορτοκαλιού. Προσθέτουμε τον πολτό κολοκύθας και την κρέμα γάλακτος και ανακατεύουμε μέχρι να έχουμε λείο μείγμα. Ρίχνουμε το μείγμα της γέμισης πάνω στην έτοιμη ζύμη για τάρτα. Ψήνουμε σε προθερμασμένο φούρνο, στους 210 βαθμούς C για 15 λεπτά. Χαμηλώνουμε τη θερμοκρασία στους 180 βαθμούς C και ψήνουμε για άλλα 40-45 λεπτά. Αφήνουμε την τάρτα να κρυώσει πριν σερβίρουμε.  ",https://www.tanea.gr/2019/09/06/recipes/treis-syntages-me-kolokytha/
Recipes,tanea.gr,Κολοκυθοκεφτέδες με φέτα και ντιπ γιαουρτιού,23 Αυγούστου 2019 | 12:50,tanea.gr,"Ένα αγαπημένο ορεκτικό για τα τραπέζια μας, ειδικά όταν τα κολοκυθάκια είναι στην εποχή τους, οι κολοκυθοκεφτέδες με φέτα και συνοδεία ντιπ γιαουρτιού, γίνονται εύκολα είναι ζουμεροί και πεντανόστιμοι και θα τους απολαύσει όποιος τους δοκιμάσει. Υλικά  1/2 κιλό κολοκυθάκια 1 φρέσκο κρεμμυδάκι κομμένο σε λεπτές φέτες 1/2 ματσάκι μαϊντανό ψιλοκομμένο αλάτι και φρεσκοτριμμένο πιπέρι 1 αβγό 2 κουταλιές σούπας ελαιόλαδο 150 γραμμάρια φέτα 50 γρ. αλεύρι τύπου φαρίνα σπορέλαιο για το τηγάνισμα ΕκτέλεσηΠλένουμε τα κολοκυθάκια και αφαιρούμε τις άκρες τους. Ψιλοκόβουμε το κρεμμυδάκι, τον μαϊαντανό και τον άνηθο. Τρίβουμε τα κολοκυθάκια, τα βάζουμε στο σουρωτήρι και τα αλατίζουμε καλά, ανακατεύοντάς τα. Τα αφήνουμε για 15-20 λεπτά να βγάλουν τα ζουμιά τους. Ετοιμάζουμε το ντιπ γιαουρτιού: Σε ένa μπολ ανακατεύουμε καλά το γιαούρτι, το ελαιόλαδο, αλάτι και φρεσκοτριμμένο πιπέρι και τον άνηθο. Τα αφήνουμε στην άκρη. Στύβουμε καλά τα κολοκυθάκια και τα βάζουμε σε μπολ. Προσθέτουμε το κρεμμυδάκι, τον μαϊντανό, τον άνηθο, φρεσκοτριμμένο πιπέρι, το ελαιόλαδο, το αλεύρι, το αβγό και τη φέτα θρυμματίζοντάς τη με τα χέρια μας. Ανακατεύουμε με κουτάλι μέχρι να ενωθούν καλά τα υλικά. Ζεσταίνουμε το σπορέλαιο σε τηγάνι, παίρνουμε κουταλιές από το μείγμα και τις τηγανίζουμε,για περίπου 2-3 λεπτά την κάθε πλευρά. Όταν έχουν ροδίσει, τους αφαιρούμε με τρυπητή κουτάλα και τους ακουμπάμε σε απορροφητικό χαρτί κουζίνας. Επαναλαμβάνουμε με όλο το μείγμα. Σερβίρουμε τους κολοκυθοκεφτέδες ζεστούς, συνοδεύοντάς τους με το ντιπ γιαουρτιού.  ",https://www.tanea.gr/2019/08/23/recipes/kolokythokeftedes-me-feta-kai-ntip-giaourtiou/
Recipes,tanea.gr,Εύκολα αλμυρά muffins,11 Σεπτεμβρίου 2019 | 12:39,tanea.gr,"Εύκολα αλμυρά muffins Μια εύκολη και γρήγορη στην παρασκευή συνταγή για υγιεινά και πεντανόστιμα αλμυρά muffins, που τρώγονται στο πρωινό, σε παιδικό πάρτι, αλλά και σαν σχολικό κολατσιό. Υλικά2 αβγά 1 γιαούρτι στραγγιστό 100 γραμμάρια αλεύρι που φουσκώνει μόνο του 3 κουταλιές της σούπας λάδι 75 γραμμάρια τυρί τριμμένο φέτα (ή ρεγκάτο, γραβιέρα, κασέρι, κεφαλογραβιέρα) 100 γραμμάρια ζαμπόν σε κυβάκια αλάτι και πιπέρι ΕκτέλεσηΣε ένα μπολ χτυπάμε τα αβγά και προσθέτουμε το γιαούρτι Ανακατεύουμε καλά, προσθέτουμε το λάδι και στη συνέχεια το αλεύρι. Αλατοπιπερώνουμε και τέλος προσθέτουμε το τυρί και το ζαμπόν. Βουτυρώνουμε τα φορμάκια, ή τη φόρμα για muffins και τις γεμίζουμε με το μείγμα Ψήνουμε στους 180 βαθμούς C για 20 λεπτά, μέχρι να πάρουν χρώμα και σερβίρουμε ή πακετάρουμε.  ",https://www.tanea.gr/2019/09/11/recipes/eykola-almyra-muffins/
Recipes,tanea.gr,Σπανακόπιτα με χειροποίητο φύλλο,29 Αυγούστου 2019 | 12:56,tanea.gr,"Μια αγαπημένη και φημισμένη πίτα, που είναι συνώνυμη της ελληνικής κουζίνας μαζί με τον μουσακά, την ελληνική σαλάτα, το σουβλάκι και το τζατζίκι, η σπανακόπιτα, όταν φτιάχνεται με χειροποίητο και τραγανό φύλλο με γέμιση από σπανάκι και πολλά μυρωδικά, δεν αφήνει κανέναν ασυγκίνητο και δεν μένει ούτε κομμάτι... Υλικά  Για τη γέμιση800-1000 γραμμάρια σπανάκι μόνο τα φύλλα 2 πράσα 5-6 κρεμμυδάκια φρέσκα 1 ματσάκι άνηθο ή μάραθο ½ ματσάκι μαϊντανό μερικά φυλλαράκια δυόσμο (προαιρετικά) 300 γρ. φέτα 100 γρ. ανθότυρο ξηρό και γραβιέρα 200 γρ. τραχανά χωριάτικο ή φρυγανιά ή σιμιγδάλι αλάτι (εφόσον χρειαστεί) και φρεσκοτριμμένο πιπέρι σουσάμι (προαιρετικά) για την επιφάνεια της πίτας Για τη ζύμη300 ml χλιαρό νερό ½ κρασοπότηρο ελαιόλαδο 1 σφηνάκι ρακί ή ξύδι 1 κουταλάκι αλάτι 500-600 γρ. αλεύρι κοσκινισμένο (μισό κίτρινο σταρένιο, μισό ΓΟΧ) ΕκτέλεσηΠρώτα ετοιμάζουμε τη γέμιση: Πλένουμε πολύ καλά το σπανάκι το κόβουμε και το βάζουμε σε μια λεκάνη, το ραντίζουμε με αλάτι και το αφήνουμε για λίγη ώρα, έπειτα το στύβουμε καλά να φύγουν τα υγρά του. Στο μεταξύ ψιλοκόβουμε το κρεμμύδι και το πράσο, το μαϊντανό τον άνηθο, τα προσθέτουμε στο σπανάκι, και ξαναστύβουμε για δεύτερη φορά για να φύγουν καλά τα υγρά τους και να μη μαλακώσει το φύλλο. Ρίχνουμε τα τυριά και τον τραχανά, το φρεσκοτριμμένο πιπέρι και ανακατεύουμε καλά να ενσωματωθούν όλα τα υλικά. Δοκιμάζουμε τη γέμιση και αν χρειαστεί προσθέτουμε αλάτι. Φτιάχνουμε το φύλλο, σε μια λεκάνη ρίχνουμε το νερό, λάδι, ρακί ή ξύδι, το αλάτι και προσθέτουμε λίγο λίγο το κοσκινισμένο αλεύρι μέχρι να έχουμε μια μέτρια μαλακή ζύμη. Τη χωρίζουμε σε 4 μπαλάκια, τα αλευρώνουμε στη λεκάνη και τα σκεπάζουμε με μεμβράνη για να μην κάνει κρούστα η ζύμη. Αφήνουμε να ξεκουραστεί για τουλάχιστον 30 λεπτά και ανοίγουμε τέσσερα φύλλα πολύ λεπτά. Λαδώνουμε το ταψί μας που μπορεί να είναι κι αλουμινίου διάστασης 40cm και βάζουμε το πρώτο φύλλο πατσαβουριαστά και καλά λαδωμένο, ώστε υπάρχει κενό, να κυκλοφορεί ο αέρας όπως ψήνεται και σε συνδυασμό με το λάδι να γίνει το φύλλο τραγανό όταν είναι έτοιμη η πίτα μας. Βάζουμε και λαδώνουμε το δεύτερο φύλλο και πάνω σε αυτό απλώνουμε τη γέμιση. Κατόπιν απλώνουμε τα άλλα δυο φύλλα, τα λαδώνουμε, και τα τοποθετούμε και αυτά πατσαβουριαστά όπως και τα δυο κάτω. Χαράζουμε επιφανειακά σε κομμάτια, ρίχνουμε το σουσάμι και ραντίζουμε αρκετές φορές με νερό, ώστε σε συνδυασμό με το λάδι να γίνει τραγανό το φύλλο. Ψήνουμε στους 190 βαθμούς C, με αέρα και κάτω αντίσταση για περίπου μια ώρα ή σε πάνω και κάτω αντίσταση απλά ο χρόνος ψησίματος θα είναι κατάτι πιο πολύς ανάλογα το φούρνο. Έτσι ή αλλιώς ελέγξτε την πίτα σας και ψήστε όσο χρειάζεται για να πάρει χρώμα και να γίνει τραγανή.  ",https://www.tanea.gr/2019/08/29/recipes/spanakopita-me-xeiropoiito-fyllo/
Recipes,tanea.gr,"Σαλάτα με φακές, πιπεριές και φέτα",27 Αυγούστου 2019 | 12:42,tanea.gr,"Μια πολύχρωμη, πεντανόστιμη και χορταστική σαλάτα, που συνδυάζει τα όσπρια,  δηλαδή τις φακές, με ένα από τα αγαπημένα λαχανικά της εποχής, τις πιπεριές, και το εθνικό μας τυρί, την φέτα, παρασκευάζεται γρήγορα, και θα λατρέψουν και τα παιδιά σας. Υλικά  1 κιλό φακές 3-4 πολύχρωμες πιπεριές 250 γραμμάρια φέτα ελαιόλαδο κρέμα βαλσάμικο αλάτι και φρεσκοτριμμένο πιπέρι ΕκτέλεσηΒράζουμε τις φακές για 2 λεπτά και σουρώνουμε. Τις ξαναβάζουμε σε αλατισμένο νερό να βράσουνμέχρι να μαλακώσουν αλλά όχι να λιώσουν. Τις σουρώνουμε εκ νέου και τις κρυώνουμε καλά με τρεχούμενο νερό βρύσης. Κόβουμε τις πιπεριές σε μικρά κομμάτια και θρυμματίζουμε τη φέτα. Ανακατεύουμε τις φακές με τη φέτα, τις πιπεριές, ελαιόλαδο, κρέμα βαλσάμικο και αλατοπίπερο και σερβίρουμε. Μπορείτε να φτιάξετε και δικές σας παραλλαγές της σαλάτας μας, για παράδειγμα αντικαθιστώντας τις πιπεριές με σπανάκι ή προσθέτοντας και ντοματίνια.  ",https://www.tanea.gr/2019/08/27/recipes/salata-me-fakes-piperies-kai-feta/
Recipes,tanea.gr,Pancakes με καραμελώμενες μπανάνες,2 Σεπτεμβρίου 2019 | 12:54,tanea.gr,"Θυμάστε τις τηγανίτες που φτιάχνατε με την μητέρα σας, με ένα είδος χυλού που πέρναγε από το τηγάνι και ζάχαρη άχνη; Τα pancakes είναι κάτι σαν τηγανίτες στο πιο αφράτο τους, που μπορούν να φαγωθούν στο πρωινό, αλλά κι όλες τις ώρες της ημέρας. Η συνταγή μας είναι για τα πιο νόστιμα, αφράτα και ζουμερά pancakes με καραμελωμένες μπανάνες, που μπορείτε να συνοδεύσετε (γιατί όχι;) και με μια μπάλα παγωτό. Υλικά  240 γρ. αλεύρι για όλες τις χρήσεις 6 γρ. μπέικιν πάουντερ 85 γρ. αβγό, χτυπημένο 375 γρ. γάλα 25 γρ. βούτυρο, για το τηγάνι σάλτσα καραμέλα, για το σερβίρισμα ζάχαρη άχνη, για το σερβίρισμα Για τις καραμελωμένες μπανάνες250 γρ. μπανάνες, κομμένες σε χοντρές και λοξές ροδέλες 25 γρ. βούτυρο φρέσκο για το τηγάνισμα 50 γρ. ζάχαρη μαύρη με μελάσα 30 γρ. ρούμι νερό ΕκτέλεσηΓια να φτιάξουμε τα pancakes, σε ένα μπολ κοσκινίζουμε το αλεύρι, το μπέικιν πάουντερ και τη σόδα. Προσθέτουμε το αλάτι και τη ζάχαρη. Σε ένα άλλο μπολ ανακατεύουμε το γάλα, το βούτυρο και τα αβγά μέχρι να ομογενοποιηθούν. Ενσωματώνουμε τα δύο μείγματα και ανακατεύουμε γρήγορα με έναν αβγογδάρτη, ώστε να μην έχουμε σβώλους. Περνάμε το μείγμα από λεπτό σουρωτήρι και το βάζουμε στο ψυγείο για 4 ώρες περίπου. Ζεσταίνουμε ένα τηγάνι σε μέτρια φωτιά. Βάζουμε λίγο βούτυρο και ρίχνουμε με μια κουτάλα λίγο από το μείγμα. Ψήνουμε για 2-3 λεπτά από κάθε πλευρά μέχρι να αποκτήσουν ένα ωραίο, χρυσαφένιο χρώμα. Αποσύρουμε σε απορροφητικό χαρτί και σερβίρουμε με τις καραμελωμένες μπανάνες. Σερβίρουμε, προαιρετικά, με σάλτσα καραμέλα και ζάχαρη άχνη κι από δίπλα (γιατί όχι;) με μια μπάλα παγωτό. Για να καραμελώσουμε τις μπανάνες, τοποθετούμε ένα αντικολλητικό τηγάνι σε μέτρια προς δυνατή φωτιά. Προσθέτουμε το βούτυρο και τη ζάχαρη και ανακατεύουμε μέχρι να λιώσει η ζάχαρη και να καβουρδιστεί ελαφρά το βούτυρο (η ζάχαρη μπορεί να μην λιώσει εντελώς). Προσθέτουμε τις μπανάνες, δυναμώνουμε τη φωτιά και ανακατεύουμε απαλά για 2 περίπου λεπτά. Όταν οι μπανάνες μαλακώσουν, απομακρύνουμε από τη φωτιά για να προσθέσουμε το ρούμι, επαναφέρουμε προσεκτικά στη φωτιά, προσθέτουμε λίγο νερό και κρατάμε τις μπανάνες στη φωτιά μέχρι να εξατμιστεί.  ",https://www.tanea.gr/2019/09/02/recipes/pancakes-me-karamelomenes-mpananes/
Recipes,tanea.gr,"Χειροποίητες, σπιτικές μαρμελάδες",3 Σεπτεμβρίου 2019 | 12:51,tanea.gr,"Οι χειροποίητες, σπιτικές μαρμελάδες αποτελούν ιδανική επιλογή για ένα γλυκό ξύπνημα, καθώς έχουν σημαντική διατροφική αξία, χαρίζουν ενέργεια, είναι πλούσιες σε βιταμίνες και διατηρούν έντονα τη γεύση και το άρωμα των εποχικών φρούτων που θα χρησιμοποιήσετε. Ακολουθούν συνταγές για τέσσερις μαρμελάδες, ροδάκινο, φράουλα, βερίκοκα, και πορτοκάλια και λεμόνι, που θα απολαύσουν μικροί και μεγαλύτεροι! Με ροδάκινο (ή νεκταρίνια ή γιαρμάδες)  Υλικά5-6 ροδάκινα (ή νεκταρίνια ή γιαρμάδες), ώριμα 1/2 κούπα νερό (125-130ml) ζάχαρη (ανάλογα με τον πολτό των φρούτων, ίση με τα ¾ της ποσότητάς του) ½ χυμό μισού ζουμερού λεμονιού 2-3 σωληνάκια βανίλιας ή 2-3 φύλλα αρμπαρόριζα ή λουίζα ΕκτέλεσηΚαθαρίζουμε τα ροδάκινα και τα κόβουμε σε μικρά κομμάτια. Τα βάζουμε σε κατσαρόλα μαζί με το νερό για να βράσουν. Μόλις αρχίσει ο βρασμός, χαμηλώνουμε σε μέτρια τη θερμοκρασία με σκεπασμένη την κατσαρόλα μέχρι να μαλακώσουν και να λιώνουν με την πίεση ενός πιρουνιού (γύρω στα 10-15 λεπτά). Αποσύρουμε από το μάτι και τα λιώνουμε με πιρούνι, με την κουτάλα του πουρέ ή με μπλέντερ. Μετράμε τον πολτό με μια κούπα προσεκτικά να μη μας ζεματίσει και τον αδειάζουμε ξανά στην κατσαρόλα. Προσθέτουμε ζάχαρη ίση με τα ¾ της ποσότητας του πολτού . Δηλαδή για κάθε 4 κούπες πολτό, 3 κούπες ζάχαρη. Προσθέτουμε και το αρωματικό που προτιμούμε και ξαναβράζουμε την μαρμελάδα μας μαζεύοντας τον αφρό που δημιουργείται στα τοιχώματα της κατσαρόλας με ένα κουτάλι προσέχοντας να μη παίρνουμε φρούτο και σιρόπι και βράζουμε τη μαρμελάδα μας μέχρι να δέσει, πάντα σε μέτρια θερμοκρασία και ανακατεύοντας συνεχώς να μη πιάσει. Λίγο πριν προσθέτουμε το χυμό λεμονιού. Μόλις σταματήσει ο βρασμός την τοποθετούμε σε αποστειρωμένα βάζα αν θέλουμε να διατηρηθεί για μεγάλο χρονικό διάστημα (που τα αφήνουμε να κρυώσουν αναποδογυρισμένα). Αν θέλουμε να την καταναλώσουμε αμέσως, αρκεί να είναι τα βάζα μας καθαρά και απολύτως στεγνά. Με φράουλες500 γραμμάρια φρέσκες φράουλες 80 γρ. μέλι 100 γρ. νερό 20 γρ. σπόροι τσία ΕκτέλεσηΠλένουμε τις φράουλες, αφαιρούμε το κοτσάνι τους και τις στεγνώνουμε πολύ καλά. Βάζουμε τις φράουλες, το μέλι και το νερό σε μία κατσαρόλα σε χαμηλή προς μέτρια φωτιά και αφήνουμε για 15-20 λεπτά μέχρι να μαλακώσουν οι φράουλες, ανακατεύοντας ανά διαστήματα.Προσθέτουμε τους σπόρους τσία και σιγοβράζουμε για άλλα 5 λεπτά ανακατεύοντας ανά διαστήματα με μία ξύλινη κουτάλα. Αποσύρουμε την κατσαρόλα από τη φωτιά και αφήνουμε τη μαρμελάδα να κρυώσει. Όσο κρυώνει τόσο γίνεται παχύρρευστη η μαρμελάδα. Αποθηκεύουμε σε αποστειρωμένα βαζάκια στο ψυγείο για 1 μήνα. Με βερίκοκα1.200 γραμμάρια ώριμα βερίκοκα 30 γρ. νερό ξύσμα και χυμό από 1 λεμόνι 400 γρ. ζάχαρη κρυσταλλική 1 λοβός βανίλιας ΕκτέλεσηΒάζουμε σε μία κατσαρόλα τα βερίκοκα, το νερό, το ξύσμα και τον χυμό λεμονιού. Αφήνουμε σε μέτρια φωτιά μέχρι να πάρει μία βράση το μείγμα. Χαμηλώνουμε τη φωτιά, καπακώνουμε και αφήνουμε να σιγοβράσει το μείγμα για 5-10 λεπτά ώστε να μειωθούν τα υγρά της κατσαρόλας. Αφού μαλακώσουν τα βερίκοκα αφαιρούμε το καπάκι και προσθέτουμε τη ζάχαρη. Κόβουμε κατά μήκος τη βανίλια και αφαιρούμε τα σπόρια της με τη βοήθεια ενός μαχαιριού. Ρίχνουμε τα σπόρια στην κατσαρόλα μαζί με τον λοβό και ανακατεύουμε με τη βοήθεια μίας ξύλινης κουτάλας. Σιγοβράζουμε για 1 ώρα μέχρι να μαλακώσουν τα βερίκοκα και να μειωθούν τα υγρά της κατσαρόλας. Ανακατεύουμε ανά διαστήματα μέχρι να διαλυθούν τα βερίκοκα και να πάρουμε την υφή μαρμελάδας. Αποσύρουμε την κατσαρόλα από τη φωτιά και αφήνουμε να κρυώσει η μαρμελάδα. Με πορτοκάλια και λεμόνιΥλικά2 πορτοκάλια μεγάλα 1 λεμόνι μέτριο 250 γραμμάρια χυμό πορτοκάλι 700 γρ. ζάχαρη κρυσταλλική 500 γρ. νερό 3 σπόρους κάρδαμο 20 γραμμάρια τζίντζερ φρέσκο ΕκτέλεσηΚόβουμε σε 4 κομμάτια τα πορτοκάλια και το λεμόνι. Αφαιρούμε τα κουκούτσια, τις γωνίες με τη χοντρή φλούδα και τα κόβουμε σε λεπτές φέτες. Βάζουμε σε μία κατσαρόλα τις φέτες από τα πορτοκάλια και το λεμόνι, 1 λίτρο βραστό νερό και τοποθετούμε σε δυνατή φωτιά μέχρι να πάρει μία βράση. Αφαιρούμε από τη φωτιά, τα σουρώνουμε και πετάμε το νερό. Με αυτόν τον τρόπο αφαιρούμε όλη την πικρή γεύση. Τοποθετούμε πάλι την κατσαρόλα σε δυνατή φωτιά με τις φέτες, τον χυμό, τη ζάχαρη, το νερό, το τζίντζερ και το κάρδαμο. Βράζουμε 30 λεπτά μέχρι να πήξει η μαρμελάδα και αφαιρούμε από τη φωτιά. Όση ώρα κρυώνει θα πήζει περισσότερο. Αποθηκεύουμε σε αποστειρωμένο βάζο. Μπορείτε να αυξομειώσετε τη ζάχαρη ανάλογα με το πόσο γλυκιά θέλετε την μαρμελάδα σας ή να να χρησιμοποιήσετε και μια ανάλογη ποσότητα μαύρης ή καστανής ζάχαρης ή στέβια. Η αναλογία για τη στέβια είναι περίπου 1 κουταλάκι γλυκού (0,5 γρ.) στέβια λευκή προς 1 κουταλάκι γλυκού ζάχαρης (5 γρ.). Επίσης, 1 φλιτζάνι ζάχαρης (200 γρ.) αναλογεί με 13 κουταλιές σούπας στέβια λευκή (20γρ.).  ",https://www.tanea.gr/2019/09/03/recipes/xeiropoiites-spitikes-marmelades/
Recipes,tanea.gr,Ταλιατέλες με μανιτάρια και παρμεζάνα,10 Σεπτεμβρίου 2019 | 12:51,tanea.gr,"Εύκολη, οικονομική και χορταστική μακαρονάδα με ένα αγαπημένο ζυμαρικό τις ταλιατέλες, μανιτάρια και παρμεζάνα, που μπορείτε να απολαύσετε συντροφιά με τους ξαφνικούς επισκέπτες σας, αλλά κι όλο τον χρόνο. Υλικά  500 γραμμάρια ταλιατέλες 100 γρ. ελαιόλαδο 350 γρ. κρεμμύδι, ψιλοκομμένο 80 γρ. μπέικον, κομμένο σε μικρά καρέ 250 γρ. μανιτάρια στρογγυλά, καθαρισμένα και κομμένα σε τέταρτα 250 γρ. μανιτάρια πορτομπέλο, καθαρισμένα και κομμένα σε τέταρτα 120 γρ. κρασί λευκό 800 γρ. ζωμό μανιτάρι ή ζωμό κοτόπουλο 120 γρ. βούτυρο παγωμένο 120 γρ. παρμεζάνα, τριμμένη 10 γρ. θυμάρι φρέσκο, ψιλοκομμένο μαϊντανό, χοντροκομμένο αλάτι ΕκτέλεσηΒράζουμε τα ζυμαρικά σε καλά αλατισμένο νερό που κοχλάζει με βάση τις οδηγίες της συσκευασίας και τα σουρώνουμε. Ζεσταίνουμε ένα τηγάνι σε μέτρια φωτιά και προσθέτουμε το ελαιόλαδο. Σοτάρουμε το μπέικον μέχρι να πάρει χρώμα. Δυναμώνουμε τη φωτιά, αλατίζουμε και προσθέτουμε τα μανιτάρια μέχρι να πάρουν ωραίο χρυσαφένιο χρώμα. Προσθέτουμε το κρεμμύδι και μαγειρεύουμε για μερικά λεπτά, μέχρι να μαλακώσει ελαφρώς. Σβήνουμε με το κρασί, και αφού εξατμιστεί η υγρασία προσθέτουμε τον ζωμό και σιγοβράζουμε για 1-2 λεπτά. Αλατίζουμε, προσθέτουμε τις ταλιατέλες και βράζουμε μέχρι να σωθούν σχεδόν όλα τα υγρά. Προσθέτουμε το βούτυρο και ανακατεύουμε μέχρι να ομογενοποιηθεί. Ρίχνουμε τα βότανα και την παρμεζάνα. Αλατίζουμε αν χρειάζεται και σερβίρουμε.  ",https://www.tanea.gr/2019/09/10/recipes/taliateles-me-manitaria-kai-parmezana/
Recipes,tanea.gr,Ψάρι φρικασέ,8 Οκτωβρίου 2019 | 17:45,tanea.gr,"Προετοιμασία 15΄ Μαγείρεμα 30΄ Υλικά (για 4 μερίδες) 4 λαβράκια (ζητάμε από τον ιχθυοπώλη να τα φιλετάρει) 4 μαρούλια 1 ματσάκι φρέσκα κρεμμυδάκια 4 κ.σ. άνηθος ψιλοκομμένος 150 ml ελαιόλαδο Αλάτι, μαύρο πιπέρι Χυμός 1 λεμονιού Διαδικασία Καθαρίζουμε τα μαρούλια, τα πλένουμε με κρύο νερό και τα ψιλοκόβουμε (2 εκ.). Κάνουμε το ίδιο με τα κρεμμυδάκια (και το πράσινο μέρος). Σε ένα βαθύ τηγάνι που έχει καπάκι ή σε μια ρηχή κατσαρόλα βάζουμε το λάδι και σοτάρουμε τα μαρούλια και τα κρεμμυδάκια. Προσθέτουμε αλατοπίπερο και λίγο νερό, ίσα να τα σκεπάσει. Αφήνουμε σε χαμηλή φωτιά για 20 λεπτά, μέχρι να μαραθούν. Κατόπιν προσθέτουμε τα φιλέτα του ψαριού, πασπαλίζουμε με άνηθο, αλάτι και πιπέρι, σκεπάζουμε με το καπάκι και αφήνουμε στη φωτιά για περίπου 10 λεπτά. Περιχύνουμε με τον χυμό λεμονιού και αποσύρουμε από τη φωτιά. Πηγή: Γευσιγνώστης  ",https://www.tanea.gr/2019/10/08/recipes/psari-frikase/
Recipes,tanea.gr,Κρέας με κυδώνια,23 Σεπτεμβρίου 2019 | 13:29,tanea.gr,"Από τα καλύτερα συνοδευτικά για κρέας είναι τα κυδώνια. Η συνταγή μας, που έχει θέση και στο κυριακάτικο τραπέζι, είναι για μοσχαρίσιο ή χοιρινό κρέας και κυδώνια. Υλικά  1,3 κ. μοσχαρίσιο κρέας (χτένι της σπάλας) ή χοιρινό μπούτι κομμένο σε μερίδες 4 μέτρια κυδώνια 1 μεγάλο κρεμμύδι, ψιλοκομμένο 2 κουταλές σούπας ελαιόλαδο για τα κυδώνια 1 κ.σ. φρέσκο βούτυρο 1 κ.σ. καστανή ζάχαρη 2 κ.σ. ελαιόλαδο για το κρέας 2 φύλλα δάφνης (προαιρετικά) 1 ξυλαράκι κανέλας (προαιρετικά) 5-6 ολόκληρα γαρύφαλλα (προαιρετικά) 1 ποτήρι του κρασιού κόκκινο κρασί (ή 200 ml. νερό) ΕκτέλεσηΠλένουμε τα κυδώνια και τα τρίβουμε ελαφρά να φύγει το χνούδι τους. Τα κόβουμε στα τέσσερα δίχως να τα ξεφλουδίσουμε και αφαιρούμε τα κουκούτσια τα οποία τυλίγουμε σε γάζα ή τα βάζουμε σε στρογγυλό σουρωτήρι για το τσάι. Ζεσταίνουμε το λάδι και το βούτυρο σε ένα αντικολλητικό σκεύος σε μέτρια προς δυνατή φωτιά και τοποθετούμε τα κυδώνια μέχρι να πάρουν χρώμα και να μαλακώσουν ελαφρά για 15’. Στο τέλος ρίχνουμε την ζάχαρη να καραμελώσει και κρατάμε τα κυδώνια στο τηγάνι μέχρι να ψηθεί το κρέας. Σε ένα άλλο πλατύ σκεύος σε μέτρια προς δυνατή φωτιά μαραίνουμε το κρεμμύδι με το λάδι κι αφού ροδίσει προσθέτουμε το κρέας και το γυρνάμε με τα κρεμμύδια για 10’ μέχρι να πάρει χρώμα. Ρίχνουμε το κρασί (ή το νερό), τα δαφνόφυλλα, το κανελόξυλο, τα γαρύφαλλα (ή μοσχοκάρφια όπως τα λέμε), το σουρωτήρι με τα κουκούτσια και το αλατοπίπερο, δίνουμε βράση και σιγοψήνουμε για 2 ώρες μέχρι να αρχίσει να μαλακώνει το κρέας (το χοιρινό θέλει πιο λίγη ώρα). Αν στην πορεία το φαγητό πιεί τα υγρά του προσθέτουμε λίγο βραστό νερό. Προσθέτουμε στο κρέας τα κυδώνια με την σάλτσα τους και σιγοψήνουμε για 30-40’ ακόμα μέχρι να μαλακώσουν, να κοκκινίσουν και να ψηθεί καλύτερα το κρέας. Δεν ανακατεύουμε το φαγητό παρά μόνο ταρακουνώντας την κατσαρόλα για να μην διαλυθούν τα κυδώνια. Αφαιρούμε το σουρωτήρι με τα κουκούτσια (τα οποία βοηθούν να πήξει η σάλτσα χάρη στην πηκτίνη που διαθέτουν) και σερβίρουμε.  ",https://www.tanea.gr/2019/09/23/recipes/kreas-me-kydonia/
Recipes,tanea.gr,"Στρούντελ με μήλα, αχλάδια και σταφίδες",24 Σεπτεμβρίου 2019 | 15:01,tanea.gr,"Τι καλύτερο να υποδεχθείς το φθινόπωρο με ένα γλυκό, με λαχταριστή γέμιση από μήλα και αχλάδια, συνδυασμένα με σταφίδες και αρωματική κανέλα, που τυλίγεται από τραγανό, χρυσοψημένο φύλλο κρούστας; Το στρούντελ είναι η εναλλακτική της μηλόπιτας, και ταιριάζει γάντι στο φθινόπωρο, ακόμη κι αν το πρώτο κομμάτι το απολαύσετε με κρύο καφέ. Υλικά  Για το φύλλο 6 φύλλα κρούστας 100 γρ. βούτυρο, λιωμένο Για τη γέμιση3 μήλα ξεφλουδισμένα, σε κυβάκια 2 αχλάδια, ξεφλουδισμένα, σε κυβάκια 2 1/2 κουταλιές σούπας ζάχαρη ή γλυκαντικό της αρεσκείας μας 1 κουταλάκι γλυκού κανέλα 50 γραμμάρια φρυγανιά τριμμένη 50 γρ. σταφίδες Ετοιμάζουμε τη γέμιση, βάζοντας σε μπολ τα μήλα, τα αχλάδια και τη ζάχαρη ή το γλυκαντικό της αρεσκείας μας και ανακατεύουμε. Προσθέτουμε την κανέλα, τη φρυγανιά και τις σταφίδες και ανακατεύουμε να αναμειχθούν καλά τα υλικά. Σε καθαρή επιφάνεια ακουμπάμε μια πετσέτα και πάνω της απλώνουμε ένα φύλλο κρούστας. Το αλείφουμε με λιωμένο βούτυρο. Συνεχίζουμε με το δεύτερο φύλλο και πάλι το αλείφουμε με βούτυρο. Επαναλαμβάνουμε τη διαδικασία με τα υπόλοιπα φύλλα κρούστας. Απλώνουμε τη γέμιση ομοιόμορφα πάνω στα φύλλα, αφήνοντας ένα περιθώριο στις άκρες. Διπλώνουμε τις δύο άκρες (κάτα μήκος) και με τη βοήθεια της πετσέτας τυλίγουμε σε ρολό. Μεταφέρουμε το ρολό σε ταψί περασμένο με λαδόκολλα και το αλείφουμε με λιωμένο βούτυρο.Ψήνουμε το στρούντελ σε προθερμασμένο φούρνο, στους 200 βαθμούς C για 30-35 λεπτά, μέχρι να χρυσίσει το φύλλο και να είναι τραγανό. Σερβίρουμε σε φέτες, ελαφρώς ζεστό ή σε θερμοκρασία δωματίου.  ",https://www.tanea.gr/2019/09/24/recipes/strountel-me-mila-axladia-kai-stafides/
Recipes,tanea.gr,Δείτε πώς παράγεται το τυρί έμενταλ,12 Οκτωβρίου 2019 | 12:51,tanea.gr,"Η παραγωγή του τυριού έμενταλ ξεκίνησε σε μια περιοχή ανατολικά της Βέρνης πριν από 200 χρόνια. Πρόκειται για μια λοφώδης περιοχή, ιδανική για βόσκηση βοοειδών, τη Βέρνη. Περίπου 17.000 τόνοι τυριού παράγονται κάθε χρόνο στην περιοχή από 150 οικογενειακά γαλακτοκομεία. Το έμενταλ κατασκευάζεται σε διάφορες περιοχές της Ελβετίας και έχει προστατευόμενη ονομασία προέλευσης». Το πιο γνωστό χαρακτηριστικό του τυριού είναι περίφημες τρύπες που διαθέτει που δημιουργούνται εξαιτίας μια αντίδρασης των βακτηρίων. Μετά από ένα μήνα αποθήκευσης, ένα είδος βακτηρίων, το Propionibacterium shermanii, καταναλώνει γαλακτικό οξύ και απελευθερώνει διοξείδιο του άνθρακα, με αποτέλεσμα να δημιουργούνται φυσαλίδες. Οι φυσαλίδες, όπως αναφέρει το perierga, παγιδεύονται στο τοίχωμα του τυριού με αποτέλεσμα να σχηματίζουν τρύπες. Άλλο ένα ξεχωριστό χαρακτηριστικό του έμενταλ είναι το μέγεθός του καθώς υπάρχουν καλούπια στα οποία αποθηκεύεται που έχουν διάμετρο από 80 εκατοστά έως ένα μέτρο! Ενενήντα πέντε τοις εκατό του τυριού που πωλείται με την ετικέτα Emmentaler είναι ψεύτικο Emmentaler. Η μάρκα Emmentaler Switzerland επιδιώκει ενεργά «αντίγραφα» του τυριού. Κάθε τυρί μπορεί να αναγνωριστεί από τα βακτηρίδια του, καθώς και έναν αριθμό τυροειδών ειδών στο δέρμα.  ",https://www.tanea.gr/2019/10/12/recipes/deite-pos-paragetai-to-tyri-emental/
Recipes,tanea.gr,Εύκολη μπουγάτσα με έτοιμο φύλλο και αφράτη κρέμα,27 Σεπτεμβρίου 2019 | 12:43,tanea.gr,"Μια παραλλαγή της συνταγής για την αγαπημένη μπουγάτσα, που φτιάχνεται εύκολα και δεν έχει αβγά, με έτοιμο φύλλο κρούστας, σιμιγδάλι και αφράτη κρέμα, και θα την απολαύσουν άπαντες, στο πρωινό κι όχι μόνο. ΥλικάΓια την κρέμα1 λίτρο φρέσκο γάλα, πλήρες 130 γραμμάρια σιμιγδάλι ψιλό 170 γρ. ζάχαρη ¼ κουταλάκι γλυκού αλάτι 2 κ.γλ. εκχύλισμα βανίλιας 30 γρ. βούτυρο αγελάδος Για τη βάση και το σερβίρισμα 10 φύλλα κρούστας 140 γρ. βούτυρο αγελάδος, λιωμένο ζάχαρη άχνη και κανέλα ΕκτέλεσηΕτοιμάζουμε πρώτα την κρέμα, βάζοντας σε κατσαρόλα το γάλα, το σιμιγδάλι, την ζάχαρη και το αλάτι να ζεσταθούν σε μέτρια φωτιά. Ανακατεύοντας συνέχεια με σύρμα, αφήνουμε να σιγοβράσει η κρέμα, για περίπου 6-8 λεπτά, μέχρι να πήξει. Τότε, την αποσύρουμε από την φωτιά, προσθέτουμε το εκχύλισμα βανίλιας και το βούτυρο και αφού ανακατέψουμε να ενσωματωθούν, αφήνουμε την κρέμα να κρυώσει για περίπου 10 λεπτά. Βουτυρώνουμε ένα ταψί με πινέλο και στρώνουμε 5 φύλλα εναλλάξ βουτυρώνοντας καλά το καθένα. Από πάνω απλώνουμε ομοιόμορφα την κρέμα και καλύπτουμε με τα υπόλοιπα 5 φύλλα, βουτυρώνοντας το καθένα. Εάν περισσεύουν πολύ, κόβουμε τα φύλλα όπου χρειάζεται. Τα διπλώνουμε στις άκρες σχηματίζοντας το «γείσο» της και το βουτυρώνουμε και αυτό. Ψήνουμε την μπουγάτσα σε προθερμασμένο φούρνο στους 180°C στον αέρα, για περίπου 50 λεπτά με 1 ώρα, μέχρι να φουσκώσει το φύλλο και να αποκτήσει χρυσαφί χρώμα.  Την αφήνουμε να κρυώσει για 20 λεπτά περίπου, την κόβουμε σε κομμάτια και την σερβίρουμε χλιαρή ή σε θερμοκρασία δωματίου, πασπαλίζοντάς την με ζάχαρη άχνη και κανέλα.  ",https://www.tanea.gr/2019/09/27/recipes/eykoli-mpougatsa-me-etoimo-fyllo-kai-afrati-krema/
Recipes,tanea.gr,Λαχταριστά κανελόνια με σπανάκι και φέτα,24 Ιανουαρίου 2020 | 14:56,tanea.gr,"Πεντανόστιμα και λαχταριστά κανελόνια με σπανάκι και φέτα που θα λατρέψουν και τα παιδιά σας ακόμη κι αν δεν ξετρελαίνονται για το σπανάκι. ΥλικάΓια τη γέμιση4 κουταλιές σούπας ελαιόλαδο 1 κρεμμύδι ξερό, ψιλοκομμένο 4-5 φρέσκα κρεμμυδάκια, ψιλοκομμένα 800 γρ. σπανάκι, πλυμένο και κομμένο αλάτι φρεσκοτριμμένο πιπέρι χυμό από μισό λεμόνι 150 γρ. φέτα, θρυμματισμένη Για τη μπεσαμέλ 125 γρ. φρέσκο βούτυρο αγελάδος 60 γρ. αλεύρι για όλες τις χρήσεις, κοσκινισμένο 600 ml φρέσκο γάλα πλήρες 150 γρ. φέτα, θρυμματισμένη 2 κρόκους αβγών αλάτι φρεσκοτριμμένο πιπέρι Άλλα υλικά200 γρ. κανελόνια λίγο ελαιόλαδο ΕκτέλεσηΓια τη γέμιση ζεσταίνουμε το ελαιόλαδο σε κατσαρόλα και σοτάρουμε το κρεμμύδι και τα φρέσκα κρεμμυδάκια για 3-4 λεπτά μέχρι να μαλακώσουν. Προσθέτουμε το σπανάκι σε δόσεις, ανακατεύοντας απαλά να μαραθεί και να χάσει τον όγκο του. Αλατοπιπερώνουμε συνεχίζοντας το σοτάρισμα για 4-5 λεπτά, μέχρι να εξατμιστούν τα πολλά υγρά. Προσθέτουμε το χυμό λεμονιού, ανακατεύουμε και αποσύρουμε από τη φωτιά. Ρίχνουμε τη φέτα και ανακατεύουμε να ενσωματωθεί με τα υπόλοιπα υλικά. Για τη μπεσαμέλ βάζουμε το φρέσκο βούτυρο αγελάδος σε μέτρια φωτιά, να λιώσει. Προσθέτουμε το αλεύρι και ανακατεύουμε συνέχεια, μέχρι να ψηθεί το αλεύρι και να ξανθύνει. Ρίχνουμε σταδιακά το φρέσκο γάλα, ανακατεύοντας ζωηρά με το σύρμα. Προσθέτουμε αλάτι και φρεσκοτριμμένο πιπέρι, συνεχίζοντας το ανακάτεμα μέχρι να πήξει η μπεσαμέλ. Όταν πήξει, αποσύρουμε από τη φωτιά, προσθέτουμε τους 2 κρόκους και ανακατεύουμε καλά. Προσθέτουμε τη φέτα στη μπεσαμέλ και ανακατεύουμε. Λαδώνουμε πυρίμαχο σκεύος ή ταψί. Βάζουμε μια μεγάλη κουταλιά μπεσαμέλ στον πάτο και την απλώνουμε παντού. Γεμίζουμε κάθε κανελόνι με τη γέμιση και τα τοποθετούμε από πάνω, κολλητά το ένα στο άλλο. Περιχύνουμε τα κανελόνια με την υπόλοιπη μπεσαμέλ, απλώνοντάς τη ομοιόμορφα. Ψήνουμε τα κανελόνια σε προθερμασμένο φούρνο, στους 180 βαθμούς C στον αέρα, για περίπου 40 λεπτά, μέχρι να πάρει χρώμα η μπεσαμέλ.  ",https://www.tanea.gr/2020/01/24/recipes/laxtarista-kanelonia-me-spanaki-kai-feta/
Recipes,tanea.gr,Σούπες για foodies,6 Οκτωβρίου 2019 | 13:46,tanea.gr,"Το  BHMAgazino  παρουσιάζει το Foodie, µία νέα, φιλόδοξη ενότητα η οποία είναι αφιερωµένη στη γεύση, με τάσεις, προτάσεις και αποκλειστικές συνταγές για τους αναγνώστες από δηµοφιλείς σεφ, κυρίως της νέας γενιάς, οι οποίοι γνωρίζουν άριστα να συνδυάζουν τα κλασικά µε πρωτότυπα, καινούργια υλικά. Το BHMAgazino-Foodie θα είναι εδώ κάθε πρώτη εβδοµάδα του µήνα προτείνοντας «πιάτα» και ιδέες γύρω από το φαγητό, τα κρασιά, τα κοκτέιλ, τα ροφήµατα και τα αγαπηµένα σε όλους (ιδιαίτερα στα παιδιά) λαχταριστά γλυκά. Τα ρεπορτάζ αυτής της εβδομάδας κινούνται από τα αγαπημένα κοκκινιστά και τις ζεστές σούπες μέχρι τα γλυκά απενοχοποιημένα σνακ και τα ταιριάσματα κρασιού και μπίρας με αλλαντικά. Μεταξύ άλλων, στο BHMAgazino που κυκλοφορεί μαζί με το «Βήμα της Κυριακής» η Ερη Βαρδάκη ξεναγείται στις κουζίνες του ξενοδοχείου «Μεγάλη Βρεταννία» από τον executive chef Αστέριο Κουστούδη, o οποίος υποδέχεται χαμογελαστός τον φακό του περιοδικού για να παρουσιάσει τέσσερις από τις πιο αγαπημένες του σούπες: τη σoύπα με μανιτάρια, κάστανα, πετιμέζι και μπαχαρικά, ένα πιάτο που κλείνει μέσα του «τη γεύση όλου του χειμώνα», τη σούπα με φασόλια Φενεού και τσάτνεϊ από σαλάμι Λευκάδας, την ελληνικότατη, «τίμια» κοτόσουπα με τραχανά και τσαλαφούτι καθώς και μία κρεμμυδόσουπα με γραβιέρα τρούφας, ένα πιάτο-φόρο τιμής στη γαλλική κουζίνα και στους γάλλους σεφ που έχουν παρελάσει από τις κουζίνες του ιστορικού ξενοδοχείου. Διαβάστε περισσότερα στο BHMAgazino που κυκλοφορεί με το «Βήμα της Κυριακής»",https://www.tanea.gr/2019/10/06/recipes/soupes-gia-foodies/
Recipes,tanea.gr,Πιτάκια με γέμιση γλυκιάς κολοκύθας στο τηγάνι,25 Σεπτεμβρίου 2019 | 12:42,tanea.gr,"Ένα λαχανικό με μεγάλη διατροφική αξία η γλυκοκολοκύθα γίνεται υπέροχη ψητή, αλλά και σούπα και πίτα και γλυκό. Η συνταγή είναι για πιτάκια τηγανιού με χειροποίητο φύλλο και γέμιση γλυκιάς κολοκύθας σοταρισμένη με κρεμμύδι, αλάτι, πιπέρι και κύμινο. Υλικά  Για τη γέμιση1 κουταλιά γλυκιά κολοκύθα 2 ξερά κρεμμύδια 50 ml ελαιόλαδο ½ κουταλάκι κύμινο αλάτι και πιπέριΓια τη ζύμη400-500 γραμμάρια αλεύρι ΓΟΧ 200 ml νερό 50 ml ελαιόλαδο 1 σφηνάκι ρακί 1/2 χυμό λεμονιού 1/2 κουταλάκι αλάτι ΕκτέλεσηΑφού κόψουμε την κολοκύθα στις δυο άκρες και στη συνέχεια στη μέση αφαιρούμε τους σπόρους και τις ίνες με ένα κουτάλι και ξύνουμε στον χοντρό τρίφτη. Σε ένα βαθύ τηγάνι ζεσταίνουμε το ελαιόλαδο, ρίχνουμε το ψιλοκομμένο κρεμμύδι και σοτάρουμε μέχρι να καραμελώσει. Προσθέτουμε τη γλυκιά κολοκύθα, χαμηλώνουμε τη θερμοκρασία στο μισό και ψήνουμε ανακατεύοντας. Όταν η κολοκύθα μας θα λιώσει θα είναι έτοιμη, οπότε ρίχνουμε τα μπαχαρικά, αλάτι, πιπέρι, κύμινο, και αφήνουμε να κρυώσει. Σε μια λεκάνη βάζουμε όλα τα υγρά, το αλάτι, προσθέτουμε το αλεύρι κοσκινισμένο λίγο λίγο και ζυμώνουμε ώστε να πετύχουμε μια ζύμη, που δεν θα είναι ούτε πολύ μαλακή αλλά ούτε και σκληρή. Χωρίζουμε τη ζύμη σε 4 μπαλάκια, τα αλευρώνουμε και τα αφήνουμε στη λεκάνη σκεπασμένα με μεμβράνη να ξεκουραστούν για τουλάχιστον μισή ώρα. Κατόπιν παίρνουμε ένα ένα τα μπαλάκια και ανοίγουμε λεπτό φύλλο περίπου 3 χιλιοστά. Χρησιμοποιούμε ένα πιατάκι και κόβουμε φυλλαράκια, βάζουμε μισή κουταλιά γέμιση και κλείνουμε σαν μισοφέγγαρο, πιέζουμε με ένα πιρούνι γύρω γύρω για να στεγανοποιηθεί και να φαίνεται πιο όμορφο. Μπορούμε να δώσουμε ότι σχήμα θέλουμε. Σε δυνατή φωτιά τηγανίζουμε με αρκετό ελαιόλαδο, που έχει κάψει, τα πιτάκια μέχρι να πάρουν ένα όμορφο χρυσό χρώμα και από τις δύο πλευρές. Τοποθετούμε τα πιτάκια σε απορροφητικό χαρτί και είμαστε έτοιμοι να σερβίρουμε.  ",https://www.tanea.gr/2019/09/25/recipes/pitakia-me-gemisi-glykias-kolokythas-sto-tigani/
Recipes,tanea.gr,"Σνίτσελ από κοτόπουλο με πατάτες, κρέμα και τυριά",1 Οκτωβρίου 2019 | 12:57,tanea.gr,"Πεντάνοστιμο, οικονομικό, εύκολο και γρήγορο στην παρασκευή σνίτσελ από κοτόπουλο,  που είτε ψηθεί στο τηγάνι είτε στον φούρνο, θα το λατρέψουν άπαντες, καθώς γίνεται τραγανό απέξω και ζουμερό από μέσα. Συνοδεύεται ιδανικά με πατάτες φούρνου με κρέμα και τυριά. Υλικά  4 κομμάτια κοτόπουλο στήθος, χωρίς κόκαλο χτυπημένο για σνίτσελ (γύρω στα 600 γραμμάρια) 2 αβγά 50 γραμμάρια αλεύρι 50 γραμμάρια κεφαλογραβιέρα και παρμεζάνα, τριμμένα 200 γρ. ψωμί του τοστ, χωρίς κόρα, τριμμένο ή φρυγανιά τριμμένη ελαιόλαδο για το τηγάνισμα αλάτι Για τις πατάτες με κρέμα και τυριά5 πατάτες 250 γρ. γάλα 250 γρ. κρέμα γάλακτος 1 σκ. σκόρδο 1 δαφνόφυλλο 1 κλωναράκι θυμάρι λίγο σχοινόπρασο ψιλοκομμένο 100 γραμ. γραβιέρα τριμμένη 100 γραμ. παρμεζάνα ΕκτέλεσηΑναμειγνύουμε το τριμμένο ψωμί με το τυρί. Αλατίζουμε και τις δύο πλευρές του φιλέτου μας και το περνάμε αρχικά από το αλεύρι, τινάζοντάς το μετά για να φύγει η περίσσεια ποσότητα. Έπειτα το βυθίζουμε στο αβγό, αφήνοντας και πάλι την περίσσεια ποσότητα να στραγγίξει και στη συνέχεια το γυρνάμε στο τριμμένο ψωμί με το τυρί, φροντίζοντας να καλυφτούν πολύ καλά και οι δύο πλευρές του. Ζεσταίνουμε ένα τηγάνι σε δυνατή φωτιά και προσθέτουμε τόσο ελαιόλαδο, ώστε όταν βάλουμε το σνίτσελ, το λάδι να καλύπτει μέχρι τη μέση το φαγητό. Τηγανίζουμε το κοτόπουλο, μέχρι να πάρει ωραίο και έντονο χρώμα και να κάνει κρούστα πρώτα από τη μία πλευρά και μετά από την άλλη. Βγάζουμε το σνίτσελ από το τηγάνι και το στεγνώνουμε σε απορροφητικό χαρτί. Εναλλακτικά, ψήνουμε τα σνίτσελ κοτόπουλου σε προθερμασμένο φούρνο, στον αέρα στους 200ºC, για τουλάχιστον  15′ κι αφού τα έχουμε τοποθετήσει σε λαμαρίνα στρωμένη με λαδόκολλα. Συνοδεύονται ιδανικά με πατάτες βραστές, κομμένες μικρά κομμάτια και περασμένες σε λίγο από το λάδι, που μας έμεινε, αλλά και με πατάτες τηγανιτές, ή ρύζι και πράσινη σαλάτα. Για τις πατάτες με κρέμα και τυριάΕπίσης, μπορούμε να συνοδέψουμε το φαγητό μας με πατάτες φούρνου με κρέμα και τυριά. Προθερμαίνουμε τον φούρνο στους 180 ºC. Σε κατσαρόλα βάζουμε την κρέμα, το γάλα, το σκόρδο, το μοσχοκάρυδο, το δαφνόφυλλο και το θυμάρι και τα αφήνουμε να πάρουν βράση. Καθαρίζουμε, πλένουμε και κόβουμε τις πατάτες σε πολύ λεπτές, σχεδόν διάφανες φέτες. Τις ρίχνουμε στην κρέμα και σιγοβράζουμε για 4′. Αλατοπιπερώνουμε κατά βούληση. Απαλά ανακατεύουμε τις πατάτες να ξεκολλήσουν μεταξύ τους. Βγάζουμε τις πατάτες με τρυπητή κουτάλα και τις βάζουμε σε λαδωμένο πυρίμαχο, βαθύ σκεύος. Ρίχνουμε το σχοινόπρασο, τη γραβιέρα και την παρμεζάνα στην κρέμα και ανακατεύουμε να λιώσουν. Περιχύνουμε με την κρέμα. Σκεπάζουμε με λαδόκολλα και ψήνουμε για 25′ -30′. Αφαιρούμε τη λαδόκολλα, και συνεχίζουμε το ψήσιμο για 10′ μέχρι να ροδίσει ελαφρά η επιφάνεια. Αφήνουμε να σταθεί 10′ και έπειτα σερβίρουμε με πράσινη σαλάτα.  ",https://www.tanea.gr/2019/10/01/recipes/snitsel-apo-kotopoulo-me-patates-krema-kai-tyria/
Recipes,tanea.gr,Ρεβίθια στον φούρνο,4 Οκτωβρίου 2019 | 13:06,tanea.gr,"Μια παραλλαγή της συφνέικης συνταγής για ρεβιθάδα φούρνου, που θα λατρέψουν όσοι αγαπούν τα όσπρια, την οποία μπορείτε να φτιάξετε αν δεν διαθέτε γάστρα στο ταψάκι σας στην κουζίνα σας και θα απολαύσουν άπαντες. Υλικά  500 γραμμάρια ρεβίθια 2 μέτρια κρεμμύδια 1 κουταλιά πελτέ ή 2 μικρές ντομάτες γινωμένες, κομμένες σε λεπτές φέτες 1 πρέζα ζάχαρη 1 ποτήρι του κρασιού ελαιόλαδο 1-1½ ποτήρι του νερού ζωμό λαχανικών ή νερό 3-4 φύλλα δάφνης 1 κουτάκι γλυκού ψιλοκομμένο δενδρολίβανο πάπρικα καπνιστή αλάτι και πιπέρι ΕκτέλεσηΒάζουμε αποβραδίς τα ρεβίθια σε νερό για 8-9 ώρες. Μια ώρα πριν τα μαγειρέμα, αλλάζουμε το νερό και βάζουμε μια κουταλιά της σούπας αλάτι. Στραγγίζουμε τα ρεβίθια, τα πλένουμε καλά και τα βάζουμε σε μια πετσέτα στεγνή. Προθερμαίνουμε τον φούρνο στις αντιστάσεις στους 140-150 βαθμούς C. Το καλύτερο σκεύος για τα ρεβίθια ειναι η πήλινη γάστρα, αλλά αν δεν υπάρχει θα χρησιμοποιήσουμε ταψί. Αφού πλύνουμε το σκεύος μας, τοποθετούμε μέσα τα ρεβίθια προσθέτουμε το ψιλοκομμένο κρεμμύδι και ανακατεύουμε. Στον ζωμό λαχανικών διαλύουμε τη ντομάτα πελτέ, προσθέτουμε μια πρέζα ζάχαρη, το αλάτι και το πιπέρι. Στη συνέχεια ρίχνουμε στο φαγητό μας τα φύλλα δάφνης και το ψιλοκομμένο δεντρολίβανο. Ανακατεύουμε καλά, κλείνουμε τη γάστρα μας και βάζουμε στον φούρνο. Στον ξυλόφουρνο κανονικά κλείνουν το σκεύος με ζυμάρι και το ανοίγουν όταν το φαγητό ειναι έτοιμο, αλλά μπορούμε να έχουμε το ίδιο αποτέλεσμα χρησιμοποιώντας αλουμινόχαρτο. Ψήνουμε για 2-3 ώρες. Όταν ετοιμαστεί το φαγητό μας το οποίο θα ελέγξουμε μετά το δίωρο, πασπαλίζουμε με την καπνιστή πάπρικα και σερβίρουμε με ζυμωτό ψωμάκι (κατά προτίμηση) και κρασάκι.  ",https://www.tanea.gr/2019/10/04/recipes/revithia-ston-fourno/
Recipes,tanea.gr,Λαχταριστή μακαρονάδα με σάλτσα πέστο βασιλικού,30 Σεπτεμβρίου 2019 | 12:46,tanea.gr,"Πεντανόστιμη και μυρωδάτη η σάλτσα πέστο βασιλικού είναι ιδιαίτερα δημοφιλής ανά τον κόσμο, καθώς δένει λιωμένο σκόρδο με βασιλικό, φίνο ελαιόλαδο, κουκουνάρι και παρμεζάνα ή τυρί fiore sardo (ιταλικό τυρί από πρόβειο γάλα), ενώ το όνομά της παραπέμπει στον γνήσιο τρόπο παρασκευής της στη Γένοβα απ' όπου έχει τις ρίζες της, δηλαδή το λιώσιμο και την ανάμειξη των υλικών σε μαρμάρινο γουδί. Συνοδεύει καταπληκτικά πολλά πιάτα, με επικρατέστερο τα ζυμαρικά. Υλικά  45 γραμμάρια βασιλικός, τα φύλλα 175 γρ. ελαιόλαδο 50 γρ. κουκουνάρι καβουρδισμένο 6 γρ. σκόρδο 45 γρ. παρμεζάνα, τριμμένη αλάτι 1 ματσάκι πλατύφυλλο βασιλικό (πλυμένο και καλά στεγνωμένο) 3 σκελίδες σκόρδο (χωρίς το φύτρο) 3 κουταλιές σούπας κουκουνάρι 1/2 με 3/4 φλιτζανιού φρεσκοτριμμένη παρμεζάνα (ή παρμεζάνα ανάμεικτη με πεκορίνο) 1/2 με 3/4 φλ. έξτρα παρθένο ελαιόλαδο αλάτι και φρεσκοτριμμένο πιπέρι ζυμαρικά της αρεσκείας σας ΕκτέλεσηΙδανικά, για να φτιάξουμε την τέλεια σάλτσα πέστο βασιλικού, πρέπει να δουλέψουμε τα υλικά μας στο γουδί. Όμως, εναλλακτικά, για μεγαλύτερη ευκολία μπορούμε να χρησιμοποιήσουμε το μίξερ. Αφού ξεπλύνουμε και στεγνώσουμε καλά το βασιλικό, χωρίζουμε τα φύλλα του και κόβουμε τα φύλλα γιατί αν αφήσουμε έστω και λίγο από το κοτσάνι τους το πέστο μας θα πικρίσει. Χτυπάμε λίγα λίγα τα φύλλα του βασιλικού με το σκόρδο στο γουδί. Αφού τα πολτοποιήσουμε όλα, τότε προσθέτουμε το κουκουνάρι. Στη συνέχεια, εναλλάξ, προσθέτουμε το φρεκσοτριμμένο μας τυρί και το ελαιόλαδο. Προς το τέλος δοκιμάζουμε και αλατοπιπερώνουμε κατά βούληση. Διατηρούμε το πέστο για αρκετό καιρό στο ψυγείο μέσα σε γυάλινο βάζο, φροντίζοντας να καλύπτονται όλα τα υλικά από ελαιόλαδο. Αν θέλουμε να προσθέσουμε πέστο βασιλικού σε κάποιο φαγητό, πρώτα αποσύρουμε το φαγητό από τη φωτιά και μετά βάζουμε το πέστο. Αλλιώς θα ψηθεί το τυρί και θα χωρίσει (θα κόψει) το λάδι. Αυτή η πεντανόστιμη και μυρωδάτη κρέμα βασιλικού συνοδεύει καταπληκτικά πολλά πιάτα και ιδανικά όλα τα ζυμαρικά, με επικρατέστερα στις επιλογές (όχι τόσο τα σπαγγέτι) αλλά τα μπουκατίνι, τις ταλιατέλες και τι πέννες. Δεν έχετε παρά να βράσετε τα ζυμαρικά της αρεσκείας σας με βάση τις οδηγίες της συσκευασίας του, ανάλογα πόσο al dente τα προτιμάτε, να τα σουρώσετε και να τα συνοδέψετε με τη μυρωδάτη σάλτσα μας.  ",https://www.tanea.gr/2019/09/30/recipes/laxtaristi-makaronada-me-saltsa-pesto-vasilikou/
Recipes,tanea.gr,Brownies με τυρί κρέμα,3 Οκτωβρίου 2019 | 12:45,tanea.gr,"Brownies με τυρί κρέμα, που θυμίζουν γευστικά τσιζκέικ σοκολάτα και brownies μαζί. Κόψτε τα μόλις κρυώσουν σε μπουκίτσες ή παστάκια και δεν θα μείνει ψίχουλο στη φόρμα, καθώς τρώγονται όλες τις ώρες, συνοδεύουν τέλεια τον απογευματινό καφέ, και θα τα λατρέψουν μικρά και… μεγαλύτερα παιδιά. Υλικά  5 αυγά 4 βανίλιες 3 κουταλιές σούπας κονιάκ 1 κουταλάκι γλυκού baking powder 1 φλιτζάνι αλεύρι 250 γραμμάρια βουτυρο 2 φλ. ζάχαρη 3/4 φλ. κακάο άγλυκο 300 γρ. τυρί κρέμα ΕκτέλεσηΓια τα brownies με τυρί κρέμα και κακάο, όλα τα υλικά πρέπει να είναι σε θερμοκρασία δωματίου. Το βούτυρο να είναι λιωμένο και χλιαρό. Το αλεύρι και το κακάο πρέπει να είναι κοσκινισμένα. Σε ένα μπολ, βάζουμε τα 4 αβγά και τις 3 βανίλιες. Χτυπάμε με σύρμα ή με μίξερ χειρός να αφρατέψουν, προσθέτοντας σιγά σιγά τη ζάχαρη. Συνεχίζουμε το χτύπημα και ρίχνουμε το κονιάκ. Προσθέτουμε το κοσκινισμένο αλεύρι και ανακατεύουμε. Ρίχνουμε το λιωμένο χλιαρό βούτυρο και ανακατεύουμε. Ρίχνουμε τέλος τα 3/4 από το κοσκινισμένο κακάο και ανακατεύουμε. Αδειάζουμε το μείγμα σε αντικολλητικό ταψάκι βουτυρωμένο, κατά προτίμηση 24×24 εκατ. Σε ένα καθαρό μπολ, ρίχνουμε το τελευταίο αβγό, τη βανίλια το υπόλοιπο κακάο και το τυρί κρέμα. Χτυπάμε με σύρμα να ομογενοποιηθεί. Ρίχνουμε σε μία στρώση το μείγμα τυριού πάνω από το brownies. Mε ένα πιρούνι ή ένα μαχαίρι το απλώνουμε παντού κάνοντας βαθιές ραβδώσεις ώστε να μπλέξουμε το πάνω μείγμα τυριού με το κάτω μείγμα του brownies. Ψήνουμε σε προθερμασμένο φούρνο, στους 180 βαθμούς C στον αέρα, στη μεσαία σχάρα για 25 με 30 λεπτά. Μόλις ψηθεί, το γλυκό μας το αφήνουμε 10 λεπτά σκεπασμένο με μια καθαρή πετσέτα, να σταθεί. Αφού κρυώσει λίγο, το ξεφορμάρουμε με προσοχή και το κόβουμε σε κομμάτια σε μέγεθος μεγάλης μπουκιάς ή σαν μικρό παστάκι, πασπαλίζουμε κακάο και σερβίρουμε. Για να ξεφορμάρουμε πιο εύκολα τα brownies στρώνουμε στο ταψί αντικολλητικό χαρτί ψησίματος. Όταν τα φτιάχνουμε  καλό είναι να μην ανακατεύουμε πολύ ώρα το μείγμα από τότε, που θα μπει το αλεύρι για να βγουν αφράτα και ζουμερά κι όχι σφιχτά και μαστιχωτά. Προσοχή στο ψήσιμο για να μην στεγνώσουν και ξεραθούν.  ",https://www.tanea.gr/2019/10/03/recipes/brownies-me-tyri-krema/
Recipes,tanea.gr,Τρεις συνταγές για μπρόκολο αλλιώς,7 Οκτωβρίου 2019 | 12:45,tanea.gr,"Από τα πολυτιμότερα λαχανικά που αξίζει να έχουν θέση στο τραπέζι μας, το μπρόκολο μας τροφοδοτεί με βιταμίνες, όπως η C, φυτικές ίνες και πολλά αντιοξειδωτικά στοιχεία, ενώ διαθέτει ελάχιστες θερμίδες και μπορεί να μπορεί να γίνει στον ατμό, βραστό, ψητό, αλλά και να συνοδεύσει κρεατικά, ψαρικά, ακόμα και τα ζυμαρικά μας. Αν θέλουμε να το βράσουμε, ξεκινάμε ρίχνοντας στην κατσαρόλα μας πρώτα τα κοτσάνια του και στη συνέχεια τα ανθάκια του κομμένα σε μπουκέτα, τα οποία αφήνουμε να βράσουν για περίπου 5-10 λεπτά. Ακολουθούν τρεις συνταγές: Σαλάτα με ψητό μπρόκολο  Υλικά1 μπρόκολο, μεγάλο 3-4 κουταλιές σούπας ελαιόλαδο 1/2 κουταλάκι γλυκού αλάτι 1/2 κ. γλ. ζάχαρη κρυσταλλική πιπέρι, φρεσκοτριμμένο Για τη σάλτσα3 κ.σ. νερό, ζεστό 180 γραμμάρια γιαούρτι στραγγιστό 2 κ.σ. ταχίνι 1 σκελίδα σκόρδο, ψιλοκομμένη 2 1/2 κ.σ. χυμό λεμονιού 3 κ.σ. ελαιόλαδο ΕκτέλεσηΠρώτα ετοιμάζουμε τη σάλτσα μας. Σε ένα μικρό μπολ αναμειγνύουμε το ζεστό νερό με τα υπόλοιπα υλικά κι αφήνουμε στο ψυγείο να κρυώσει. Στη συνέχεια προθερμαίνουμε τον φούρνο στους 220 βαθμούς C στον αέρα και τοποθετούμε μέσα ένα άδειο αντικολλητικό ταψί (30x35) να κάψει καλά. Χωρίζουμε το μπρόκολο σε μπουκετάκια, καθαρίζουμε τον κορμό από κάθε μπουκετάκι αφαιρώντας το σκληρό εξωτερικό του και κόβουμε στη μέση κάθετα το κάθε μπουκετάκι σε 2 κομμάτια. Το κεντρικό στέλεχος από το μπρόκολο το καθαρίζουμε και αυτό γύρω γύρω και το κόβουμε σε κομμάτια μήκους 3-4 εκ. και πάχος 0,5 εκ. Όλα τα κομματάκια τα βάζουμε σε μια λεκανίτσα όπου ρίχνουμε το ελαιόλαδο, το αλάτι, τη ζάχαρη και το πιπέρι. Τα ανακατεύουμε καλά με μια κουτάλα. Όταν ο φούρνος έχει κάψει αφαιρούμε το ταψί και κατευθείαν τοποθετούμε τα κομμάτια του μπρόκολου μέσα στο ταψί σε μια στρώση και προσέχουμε την κομμένη επιφάνεια του μπρόκολου να είναι στον πάτο του ταψιού ώστε να μαγειρευτεί γρήγορα. Κλείνουμε την πόρτα και ψήνουμε για 10-15 λεπτά ανάλογα με το πόσο θέλουμε να κρατάει το μπρόκολο. Αφαιρούμε από τον φούρνο και μεταφέρουμε τα μπρόκολα σε ένα μπολ. Σερβίρουμε ζεστά, με σος γιαούρτι. Μπρόκολο ογκρατένΥλικά1 μεσαίο μπρόκολο σε μπουκετάκια 1 κόκκινη πιπεριά Φλωρίνης, ψιλοκομμένη 2 κουταλιές σούπας βούτυρο 4 αβγά 300 γραμμάρια γάλα 1,5 % 300 γρ. τσένταρ τριμμένο χαμηλό σε λιπαρά αλάτι και πιπέρι 100 γρ. ψωμί του τοστ, τριμμένο ΕκτέλεσηΣε μπόλικο αλατισμένο νερό που βράζει ρίχνουμε τα μπουκετάκια του μπρόκολου και τη ψιλοκομμένη πιπεριά Φλωρίνης. Βράζουμε για 8-10 λεπτά μέχρι να μαλακώσουν τα λαχανικά. Σουρώνουμε και ξεπλένουμε σε κρύο τρεχούμενο νερό. Στη συνέχεια στραγγίζουμε τα λαχανικά και τα αφήνουμε στην άκρη. Προθερμαίνουμε τον φούρνο στους 180 βαθμούς C στον αέρα. Βουτυρώνουμε ένα πυρίμαχο σκεύος 20x30 εκ. Σε ένα μπολ ανακατεύουμε με ένα σύρμα χειρός τα αβγά, το γάλα και τα 200 γρ. τσένταρ. Προσθέτουμε τα λαχανικά, το αλάτι, το πιπέρι και ανακατεύουμε μέχρι να ομογενοποιηθούν τα υλικά μεταξύ τους. Απλώνουμε το μείγμα στο πυρίμαχο σκεύος. Σε ένα μπολ αναμειγνύουμε το τριμμένο ψωμί με το υπόλοιπο τσένταρ και πασπαλίζουμε στο πυρίμαχο σκεύος. Ψήνουμε για 20-25 λεπτά μέχρι να χρυσαφίσει το ψωμί. Αφαιρούμε από τον φούρνο και σερβίρουμε. Μακαρονάδα με κοτόπουλο και μπρόκολοΥλικά500 γραμμάρια πένες ολικής αλέσεως 1 μπρόκολο μεσαίο 2 φιλέτα στήθος κοτόπουλο αλάτι και πιπέρι θυμάρι 1 κουταλιά σούπας ελαιόλαδο 1 κουταλάκι γλυκού μπούκοβο 2 σκελίδες σκόρδο 400 γραμμάρια κρέμα γάλακτος 12% 50 γρ. λιαστή τομάτα φρέσκια ρίγανη 200 γρ. αλοιφώδες τυρί της αρεσκείας μας (π.χ. νιβατό) ΕκτέλεσηΒάζουμε σε δυνατή φωτιά μία κατσαρόλα με νερό να βράσει. Προσθέτουμε αλάτι και ρίχνουμε τα ζυμαρικά να βράσουν σύμφωνα με τις οδηγίες της συσκευασίας, αλλά να είναι al dente. Κόβουμε σε μπουκετάκια το μπρόκολο, τα μεγάλα μπουκετάκια στη μέση. Αφαιρούμε τη φλούδα από το κοτσάνι και το κόβουμε σε κυβάκια. Ρίχνουμε τα μπουκετάκια μαζί με τις πένες να βράσουν. ·Παράλληλα βάζουμε ένα μεγάλο τηγάνι σε δυνατή φωτιά να κάψει. ·Κόβουμε στο ξύλο κοπής τα φιλέτα κοτόπουλο σε κομμάτια 2-3 εκ. Αλατοπιπερώνουμε τα κομμάτια πάνω στο ξύλο κοπής, προσθέτουμε θυμάρι, το ελαιόλαδο και το μπούκοβο. Ρίχνουμε τα κομμάτια κοτόπουλο στο τηγάνι και ανακατεύουμε με μία ξύλινη κουτάλα. Ψιλοκόβουμε το σκόρδο και το βάζουμε στο τηγάνι. Στη συνέχεια, προσθέτουμε την κρέμα γάλακτος. Ψιλοκόβουμε τη λιαστή τομάτα και τη βάζουμε στο τηγάνι και βράζουμε για 2-3 λεπτά. Στη συνέχεια, με μία τρυπητή κουτάλα ρίχνουμε τις πένες, χωρίς να τις ξεπλύνουμε, και το μπρόκολο στο τηγάνι με τα υπόλοιπα υλικά.  Ανακατεύουμε με την ξύλινη κουτάλα, αφήνουμε να πάρει μία βράση η κρέμα γάλακτος και αφαιρούμε από τη φωτιά. Προσθέτουμε το θυμάρι, τη ρίγανη, το τυράκι, πιπέρι και ανακατεύουμε. Σερβίρουμε με έξτρα θυμάρι και πιπέρι.  ",https://www.tanea.gr/2019/10/07/recipes/treis-syntages-gia-mprokolo-allios/
Recipes,tanea.gr,Κοτόπουλο πανέ σε λευκό και μαύρο σουσάμι,10 Οκτωβρίου 2019 | 13:04,tanea.gr,"Το μυστικό ενός γευστικού πιάτου, κάποιες φορές κρύβεται στην απλότητα, και στα  συνηθισμέναυλικά, όπως το κοτόπουλο, τα οποία μεταμορφώνονται αν τα συνδυάσεις σωστά. Η συνταγή μας είναι για κοτόπουλο πανέ στο τηγάνι, με λευκό και μαύρο σουσάμι σε τραγανή κρούστα.  4 φιλέτα κοτόπουλο (2 στήθη κομμένα, ανοιγμένα ή και κομμένα σε μπαστουνάκια)2 μεγάλα αβγά½ φλιτζάνι σουσάμι λευκό και μαύρο½ φλιτζάνι τριμμένη φρυγανιά1 φλιτζάνι αλεύριφρεσκοτριμμένο μοσχοκάρυδοαλάτι και πιπέρι½ φλιτζάνι ελαιόλαδο Αλατοπιπερώνουμε το κοτόπουλο και το αφήνουμε στην άκρη. Για πιο ζουμερό αποτέλεσμα, μπορούμε να αφήσουμε τα στήθη αποβραδίς σε νερό με αλάτι και μυρωδικά. Ετοιμάζουμε τρία μπολ. Στο ένα βάζουμε το αλεύρι, στο δεύτερο χτυπάμε ελαφρά τα αβγά και στο τρίτο αναμειγνύουμε σουσάμι, φρυγανιά και μια πρέζα μοσχοκάρυδο. Βάζουμε το ελαιόλαδο σε αντικολλητικό σκεύος να ζεσταθεί. Παράλληλα βουτάμε τα κομμάτια του κοτόπουλου στο αλεύρι, στη συνέχεια στο αβγό και τέλος στο μείγμα με το σουσάμι, φροντίζοντας να καλυφθεί καλά το κρέας. Τινάζουμε τυχόν παραπάνω σουσάμι και φρυγανιά και βάζουμε στο τηγάνι. Ψήνουμε για 2-3’ λεπτά από κάθε πλευρά και βγάζουμε σε αντικολλητικό χαρτί να στραγγίξει το λάδι. Σερβίρουμε με τη γαρνιτούρα της επιλογής μας και πράσινη σαλάτα.  ",https://www.tanea.gr/2019/10/10/recipes/kotopoulo-pane-se-leyko-kai-mayro-sousami/
Recipes,tanea.gr,Ογκρατέν με κουνουπίδι και μπρόκολο,8 Οκτωβρίου 2019 | 12:22,tanea.gr,"Το κουνουπίδι και το μπρόκολο δένονται με μπεσαμέλ και τυριά σε ένα πεντανόστιμο ογκρατέν, που θα κάνει μικρούς και μεγαλύτερους να δουν με άλλο μάτι τα λαχανικά και να τα απολαύσουν. Υλικά  1 μέτριο μπρόκολο 1 μέτριο κουνουπίδι 100 ml γάλα 100 γραμμάρια τριμμένη γραβιέρα 3 κουταλιές σούπας τριμμένη φρυγανιά 1 κ.σ. βούτυρο σε κομματάκια Για τη μπεσαμέλ 40 γρ. αλεύρι 40 γρ. βούτυρο 600  ml γάλα πλήρες 1/3 κουταλάκι γλυκού τριμμένο μοσχοκάρυδο αλάτι και φρεσκοτριμμένο πιπέρι ΕκτέλεσηΠροθερμαίνουμε το φούρνο στους 200 ο  C. Πλένουμε τα λαχανικά και τα κόβουμε σε μικρά μπουκετάκια, κρατώντας το λεπτό μέρος του κοτσανιού. Βάζουμε σε κατσαρόλα το γάλα και τοποθετούμε το κουνουπίδι με όσο αλατισμένο νερό χρειάζεται ώστε να το μισοσκεπάζει και το βράζουμε περίπου 10', ώστε να κρατάει λίγο. Βράζουμε το μπρόκολο 5' περίπου σε αλατισμένο νερό. Βγάζοντάς τα λαχανικά μας τα βάζουμε αμέσως σε παγωμένο νερό και κατόπιν τα στραγγίζουμε. Φτιάχνουμε τη μπεσαμέλ λιώνοντας σε κατσαρολάκι το βούτυρο και προσθέτοντας το αλεύρι ενώ ανακατεύουμε συνέχεια μέχρι να καβουρδιστεί και να πάρει ανοιχτό ξανθό χρώμα. Ρίχνουμε το γάλα ζεστό, ανακατεύοντας με το σύρμα των αβγών. Αφήνουμε να σιγοβράσει 5', ανακατεύοντας μέχρι να πήξει. Ρίχνουμε αλάτι, πιπέρι και το μοσχοκάρυδο. Βουτυρώνουμε ένα μακρόστενο πυρέξ και τοποθετούμε ομοιόμορφα το μπρόκολο μαζί με το κουνουπίδι, όλα πολύ καλά στραγγισμένα. Καλύπτουμε με τη μπεσαμέλ ώστε να πάει παντού, πασπαλίζουμε με τη γραβιέρα και τη φρυγανιά και σκορπίζουμε κομματάκια βούτυρο. Ψήνουμε το ογκρατέν επί 20'-25' περίπου. Να θυμάστε ότι για να έχει επιτυχία το oγκρατέν, πρέπει ο φούρνος μας να είναι πολύ καλά προθερμασμένος. Επίσης, ότι τυριά με μαστιχωτή υφή, όπως γραβιέρα, κασέρι, χαλούμι, ταλαγάνι, μαστέλο, φορμαέλα και μοτσαρέλα είναι ιδανικά επειδή λιώνουν. Ακόμα, ογκρατέν μπορούμε να κάνουμε με ό,τι υπάρχει στο ψυγείο αυτοσχεδιάζοντας. Επιπλέον το πασπάλισμα με λίγη φρυγανιά, ανακατεμένη με παρμεζάνα, πεκορίνο ή κεφαλοτύρι στην επιφάνεια τα τελευταία 10 λεπτά, δίνει τραγανή υφή και δημιουργεί μία υπέροχη ρόδινη κρούστα.  ",https://www.tanea.gr/2019/10/08/recipes/ogkraten-me-kounoupidi-kai-mprokolo/
Recipes,tanea.gr,Κρουασανο-τυροπιτάκια,31 Ιανουαρίου 2020 | 13:48,tanea.gr,"Εύκολα και πεντανόστιμα κρουασανο-τυροπιτάκια με φέτα, που θα απολαύσουν άπαντες όλες τις ώρες. Υλικά  40 γραμμάρια μαγιά 1 ποτήρι γάλα (χλιαρο) 100 ml σπορελαιο 2 αβγα (1 για τη ζυμη και 1 για τη γεμιση) 1 κουταλάκι γλυκού ζαχαρη 1 κ.γλ. αλατι μαλακό αλεύρι για κρουασάν (όσο χρειάζεται για να γινει μαλακη η ζύμη και να μη κολλάει στα χέρια) 300 γραμμάρια τυρί φέτα λίγο βούτυρο (προαιρετικά) ΕκτέλεσηΣε ενα μπολ ανακατεύουμε τα χλιαρό γαλα με τη μαγιά ωστε να λιώσει. Προσθέτουμε το σπορέλαιο, ένα αβγό, τη ζάχαρη, το αλάτι και στο τέλος σιγά σιγά το αλεύρι και ζυμύνουμε παράλληλα. Αφήνουμε τη ζύμη 20-30 λεπτα να ξεκουραστεί. Παίρνουμε ένα κομμάτι της ζύμης και ανοίγουμε ένα στρογγυλό πιτάκι, το οποίο κόβουμε σε 8 τριγωνικά κομματάκια. Γεμίζουμε το καθένα απο αυτά με τυρι (το οποιο εχουμε σπάσει σε μικρά κομματάκια και ανακατέψει με το αβγό) και ύστερα τυλίγουμε απο τη φαρδιά πλευρά, διπλώνοντας ελάχιστα τις άκρες ώστε να μη φύγει η γέμιση. Αφού φτιάξουμε όλα τα τυροπιτάκια μας, τα τοποθετούμε σε λαδωμένο ταψάκι κι αφού τα αλείψουμε με λίγο αβγό και προαιρετικα με λίγο βούτυρο, τα ψήνουμε για 25-30 λεπτά στους 180 βαθμούς C.  ",https://www.tanea.gr/2020/01/31/recipes/krouasano-tyropitakia/
Recipes,tanea.gr,Τρουφάκια σοκολάτας,13 Σεπτεμβρίου 2019 | 13:00,tanea.gr,"Εύκολα και γρήγορα στην παρασκευή τρουφάκια σοκολάτας με ξηρούς καρπούς, που θα απολαύσουν άπαντες όλες τις ώρες της ημέρας, και οι επισκέπτες σας. Υλικά  180 γραμμάρια κρέμα γάλακτος 280 γρ. κουβερτούρα ψιλοκομμένη 2 κουταλιές σούπας ούζο ή άλλο αλκοόλ της αρεσκείας σας 125 γρ. καβουρδισμένο και χοντροκομμένο στο μπλέντερ φουντούκι Για την επικάλυψηκακάο ψιλοκομμένοι, καβουρδισμένοι ξηροί καρποί σοκολατένιες τρούφες ΕκτέλεσηΒάζουμε τη σοκολάτα, την κρέμα γάλακτος και το ούζο ή το λικέρ σε ένα μεγάλο μπολ και τοποθετούμε σε κατσαρόλα με νερό που βράζει σε μέτρια φωτιά δημιουργώντας μπεν μαρί. Με μία σπάτουλα ανακατεύουμε από το κέντρο προς τα έξω μέχρι να λιώσει τελείως η σοκολάτα ώστε να ομογενοποιηθεί το μείγμα. Βάζουμε τα φουντούκια στο μπλέντερ και χτυπάμε μέχρι να σπάσουν αλλά να μην γίνουν τρίμμα. Αφαιρούμε το μπολ από τη φωτιά και προσθέτουμε τα φουντούκια. Ανακατεύουμε καλά. Αδειάζουμε το μείγμα σε ένα μικρό μπολ, σκεπάζουμε με διάφανη μεμβράνη και το αφήνουμε στο ψυγείο να κρυώσει για 3 ώρες. Με ένα κουτάλι του γλυκού το βουτάμε σε σκόνη κακάο και παίρνουμε κουταλιές από το μείγμα. Την κάθε κουταλιά την κάνουμε μπαλάκι στο χέρι μας φορώντας γάντια, για να μην λιώσει η σοκολάτα, και την αφήνουμε να πέσει πάνω σε ένα μπολ που έχουμε βάλει τα υλικά της επικάλυψης. Ανακινούμε καλά να πάει παντού και να κολλήσει το υλικό επικάλυψης πάνω στο τρουφάκι. Διατηρούμε στο ψυγείο. Αφήνουμε 1 ώρα σε θερμοκρασία δωματίου πριν σερβίρουμε.  ",https://www.tanea.gr/2019/09/13/recipes/troufakia-sokolatas/
Recipes,tanea.gr,Τρεις σαλάτες με ρόδι,9 Οκτωβρίου 2019 | 13:04,tanea.gr,"Η θεά Αφροδίτη προσέφερε στους αγαπημένους της ρόδια ως δώρα αγάπης. Οι νεόνυμφοι από τα ομηρικά χρόνια έσπαγαν για καλή ζωή ένα ρόδι στο κατώφλι του σπιτιού τους ενώ μέχρι τις μέρες μας προσφέρουμε ρόδια στους δικούς μας ανθρώπους για καλή τύχη. Το ρόδι είναι ένα φρούτο-θησαυρός, πλούσιο σε βιταμίνες (Α, C και Ε), μεταλλικά στοιχεία (π.χ. κάλιο, ασβέστιο, σίδηρο, μαγνήσιο), υδατάνθρακες και φυτικές ίνες, ενώ ο χυμός του, η περίφημη γρεναδίνη, διαθέτει  πολύτιμες αντιοξειδωτικές ουσίες για τον οργανισμό μας. Υπάρχουν λοιπόν πολλοί λόγοι για να το βάλουμε στο σπίτι μας και στην διατροφή μας, ενσωματώνοντάς το στις καθημερινές μας συνταγές, όπως αυτές οι τρεις για σαλάτες που ακολουθούν: Σαλάτα σπανάκι με κοτόπουλο και ρόδι  Εύκολη, χορταστική, πεντανόστιμη και υγιεινή, καθώς είναι γεμάτη super foods,  η σαλάτα με σπανάκι, κοτόπουλο και ρόδι θα σας δώσει ενέργεια. Υλικά350 γραμμάρια baby σπανάκι 1 φλιτζάνι ρόδι καθαρισμένο 1 ½ φλ. μαγειρεμένο κοτόπουλο (βραστό η ψητό) κομμένο σε μικρές μπουκιές 1 κουταλιά σούπας σουμάκ 1 κ. σ. λιναρόσπορο αλεσμένο φρεσκοτριμμένο πιπέρι Για τη βινεγκρέτ1/4 φλιτζανιού ελαιόλαδο ξύσμα από 1/2 πορτοκάλι (ακέρωτο) χυμός από 1 πορτοκάλι 1 κουταλάκι γλυκού μέλι ή ζάχαρτη 1 κ. γλ. μουστάρδα 1 κ. γλ. βαλσαμικό ξίδι αλάτι ΕκτέλεσηΓια τη σαλάτα σπανάκι με κοτόπουλο, βάζουμε σε ένα μεγάλο μπολ, το σπανάκι, το μαγειρεμένο κοτόπουλο, το ρόδι, τους σπόρους και το φρεσκοτριμμένο πιπέρι. Περιχύνουμε με βινεγκρέτ πορτοκάλι, ανακατεύουμε και σερβίρουμε αμέσως. Για τη σος βινεγκρέτ πορτοκάλι, σε ένα μπρίκι βάζουμε το χυμό πορτοκαλιού με τη ζάχαρη ή το μέλι και σε χαμηλή φωτιά τον συμπυκνώνουμε, δηλαδή βράζουμε ώσπου να μειωθεί στο 1/3 του όγκου του. Αφήνουμε να κρυώσει. Προσθέτουμε το ξύσμα, τη μουστάρδα, το βαλσαμικό και το αλάτι και ανακατεύουμε. Ρίχνουμε το λάδι και με το σύρμα χτυπάμε να πυκνώσει. Περιχύνουμε μια πράσινη σαλάτα με φρούτα με τη σος βινεγκρέτ και σερβίρουμε. Για να καθαρίσουμε πιο εύκολα το ρόδι κόβουμε κυκλικά και αφαιρούμε τη φλούδα στο μέρος του κοτσανιού και τη χαράζουμε μέχρι το κάτω μέρος, χωρίς να πιέζουμε πολύ το μαχαίρι, όπως κάνουμε με το πορτοκάλι. Στη συνέχεια, ανοίγουμε το ρόδι στη μέση και με την παλάμη μας ακουμπισμένη επάνω στην κομμένη πλευρά του ροδιού χτυπάμε με μία κουτάλα τη φλούδα από το ρόδι. Με τον τρόπο αυτό βγαίνουν όλοι οι σπόροι του ροδιού. Σαλάτα λάχανο με ρόδιΠολύχρωμη, γευστική και θρεπτική, συνοδεύει ιδανικά τα κρέατα στο τραπέζι μας. Υλικά1/2 λάχανο 2 καρότα λίγο κόκκινο λάχανο 1 ξινόμηλο 1 ρόδι 2 κουταλιές σούπας σταφίδα μαύρη 1 πορτοκάλι Για το ντρέσινγκ 1/3 φλιτζάνι ελαιόλαδο βαλσαμικό ξίδι λίγο αποξηραμένο σκόρδο 1 κουταλιά σούπας ψιλοκομμένο σέλινο λίγο αλάτι ΕκτέλεσηΓια τη σαλάτα λάχανο, ψιλοκόβουμε το λάχανο και στο χοντρό τρίφτη τρίβουμε τα καρότα και το μήλο. Καθαρίζουμε τα φιλέτα πορτοκαλιού και ανακατεύουμε τα υλικά σε ένα μπολ. Προσθέτουμε το ρόδι. Χτυπάμε στο μπλέντερ όλα τα υλικά για το ντρέσινγκ. Περιχύνουμε τη σαλάτα και ανακατεύουμε. Αφήνουμε τη σαλάτα λάχανο με ρόδι να μαριναριστεί για μερικές ώρες στο ψυγείο. Γαρνίρουμε με μπόλικο ρόδι και σερβίρουμε σε σαλατιέρα. Kους κους με ρόδιΠεντανόστιμη και γεμάτη βιταμίνες, η σαλάτα με κους κους, ρόδι, αβοκάντο και μάνγκο επίσης συνοδεύει τέλεια τα κρεατικά μας. Υλικά1½ φλιτζάνι αυθεντικό κους κους ( όχι ζυμαρικό) 2 ζουμερά πορτοκάλια 1/4 φλ. βαλσαμικό ξίδι με μέλι 1/3 φλ. ελαιόλαδο 1 ματσάκι δυόσμο και μαϊντανό ψιλοκομμένο 1 αγγούρι με τη φλούδα 1 ώριμο αβοκάντο σε καρεδάκια 1 ώριμο μάνγκο ψιλοκομμένο 1 ρόδι καθαρισμένο 3-4 κουταλιές σούπας αμυγδαλοψυχα λευκή λίγο αλάτι ΕκτέλεσηΓια τη σαλάτα κους κους με ρόδι και δυόσμο, βάζουμε πρώτα το κους κους σε μπολ, προσθέτουμε το αγγούρι ψιλοκομμένο, το ρόδι, το αβοκάντο και το μάνγκο σε καρεδάκια, τα μυρωδικά και το αμύγδαλο και περιχύνουμε με το πορτοκάλι, το ελαιόλαδο και το βαλσαμικό ξύδι με μέλι. Αλατίζουμε και ανακατεύουμε. Σκεπάζουμε και αφήνουμε στο ψυγείο για 1 ώρα να ρουφήξει το κους κους υγρασία από όλα τα υλικά. Πριν σερβίρουμε, ανακατεύουμε για να αφρατέψει. Στις σαλάτες πάντα μπορούμε κατά βούληση να προσθέσουμε κι άλλα σαλατικά, αλλά και καρύδια, κουκουνάρι, καθώς και τυριά της αρεσκείας μας, ή άλλα υλικά που ταιριάζουν γευστικά, δημιουργώντας τις δικές μας παραλλαγές.  ",https://www.tanea.gr/2019/10/09/recipes/treis-salates-me-rodi/
Recipes,tanea.gr,Εύκολη κολοκυθόπιτα χωρίς φύλλο,30 Ιανουαρίου 2020 | 13:07,tanea.gr,"Ποιος δεν έχει στο ψυγείο κολοκύθα (ή και κολοκύθια), φέτα, γάλα, αβγά και στο ντουλάπι αλεύρι; Η συνταγή είναι για εύκολη κολοκυθόπιτα χωρίς φύλλο, με χυλό και τα παραπάνω υλικά, που θα απολαύσουν άπαντες. Υλικά  Για τον χυλό3 αβγά 100 ml ελαιόλαδο 200 ml γάλα 200 γραμμάρια σιμιγδάλι ψιλό 200γρ. αλεύρι ½ κουταλάκι μπέικιν πάουντερ 100 γρ. φέτα ή μυζήθρα αλάτι Για τη γέμιση 4 μεγάλα κολοκύθια ή ανάλογη ποσότητα κολοκύθας 100 γρ. φέτα ή μυζήθρα 100 γρ. γραβιέρα δυόσμο πιπέρι ΕκτέλεσηΑρχικά πλένουμε, καθαρίζουμε την κολοκύθα, την ξύνουμε σε χοντρό τρίφτη (αν χρησιμοποιήσουμε κολοκυθάκια μπορύμε να τα κόψουμε σε φέτες), αλατίζουμε και την αφήνουμε σε ένα σουρωτό για να αποβάλει τα υγρά της. Σε ένα μπολ ανακατεύουμε τα αβγά με το ελαιόλαδο και ρίχνουμε το γάλα. Αναμιγνύουμε το σιμιγδάλι με το αλεύρι και το μπέικιν πάουντερ και προσθέτουμε στο μείγμα σταδιακά. Τέλος ρίχνουμε τη φέτα θρυμματισμένη και ανακατεύουμε, αλατίζουμε ελάχιστα γιατί τα τυριά μας είναι ήδη αλμυρά. Θα πρέπει να έχουμε ένα χυλό ούτε πολύ αραιό ούτε και σφιχτό. Λαδώνουμε ελαφριά το ταψί και ρίχνουμε το μισό χυλό, απλώνουμε πάνω την κολοκύθα (ή τα κολοκύθια), τη φέτα, τη γραβιέρα και ψιλοκόβουμε το δυόσμο, προσθέτουμε λίγο πιπέρι και καλύπτουμε με τον υπόλοιπο χυλό. Ραντίζουμε με λίγο ελαιόλαδο και ψήνουμε σε προθερμασμένο φούρνο στους 160 βαθμούς C για 45 λεπτά περίπου.  ",https://www.tanea.gr/2020/01/30/recipes/eykoli-kolokythopita-xoris-fyllo/
Recipes,tanea.gr,Σαλάτα με μαυρομάτικα φασόλια,13 Φεβρουαρίου 2020 | 13:20,tanea.gr,"Από τις τροφές μεγάλης θρεπτικής αξίας (περιέχουν αζωτούχες ενώσεις, υδατάνθρακες, βιταμίνες Β αλλά και λιποειδή) τα όσπρια, των οποίων την αξία είχαν ανακαλύψει από παλιά οι άνθρωποι -ευρήματα από το 5000 π.Χ έχουν ανακαλυφθεί σε Μεσόγειο και Μεσοποταμία- γίνονται πεντανόστιμα όπως κι αν μαγειρευτούν. Η συνταγή μας είναι για σαλάτα με μαυρομάτικα φασόλια, μια εξαιρετική επιλογή για το νηστίσιμο τραπέζι και όχι μόνο. Υλικά  500 γραμμάρια μαυρομάτικα φασόλια 1/2 φλιτζάνι ελαιόλαδο 1/4 φλ. κόκκινο ξίδι 2 φρέσκα κρεμμυδάκια με τα φύλλα τους ψιλοκομμένα 1 ξερό κρεμμύδι κομμένο σε λεπτές ροδέλες 2 πιπεριές Φλωρίνης στο λάδι τους (έτοιμες ή φτιαχτές) ψιλοκομμένες 3 κουταλιές σούπας ψιλοκομμένο μαϊντανό αλάτι και φρεσκοτριμμένο πιπέρι ΕκτέλεσηΓια τα μαυρομάτικα φασόλια σαλάτα, βάζουμε πρώτα τα φασόλια σε κρύο νερό, να βράσουν για 5΄ ή ζεματάμε τα φασόλια για ανάλογο διάστημα. Τα στραγγίζουμε και πετάμε το νερό. Τα βράζουμε με καθαρό νερό για άλλα 20΄. Αλατίζουμε την ώρα που βράζουν. Τα στραγγίζουμε και τα αφήνουμε να κρυώσουν. Τα βάζουμε σε σαλατιέρα. Προσθέτουμε τα ψιλοκομμένα κρεμμύδια, τις πιπεριές, τα δαχτυλίδια κρεμμυδιού. Χτυπάμε το λαδόξιδο με μπόλικο αλατοπίπερο, να γίνει κρέμα. Περιχύνουμε και ανακατεύουμε. Πασπαλίζουμε με μπόλικο μαϊντανό. Ανακατεύουμε 2-3 φορές τη σαλάτα, να μαριναριστούν καλά τα υλικά πριν τη σερβίρουμε. Μπορούμε να προσθέσουμε και άλλα λαχανικά της αρεσκείας μας.  ",https://www.tanea.gr/2020/02/13/recipes/salata-me-mayromatika-fasolia/
Recipes,tanea.gr,Κοτόπουλο ψητό με πορτοκάλι,7 Φεβρουαρίου 2020 | 12:39,tanea.gr,"Το πιο εύκολο και νόστιμο, ψητό κοτόπουλο στο φούρνο, με πορτοκάλι, που θα απολαύσουν άπαντες, και θα σας ζητάνε να ξαναφτιάξετε. Υλικά  1 κοτόπουλο ολόκληρο 4 μικρά κρεμμύδια 1 πορτοκάλι 4 κουταλιές λάδι φρέσκο δεντρολίβανο 1 κουταλάκι θυμάρι 1 κουταλάκι δρακόντειο (τάρακον) αλάτι σπασμένους κόκκους μαύρου πιπεριού ΕκτέλεσηΚόβουμε το περιττό λίπος από το κοτόπουλο. Σε ένα μεγάλο μπολ βάζουμε το κοτόπουλο, το λάδι, το θυμάρι, το δρακόντειο, το δεντρολίβανο, αλάτι και πιπέρι. Ανακατεύουμε καλά έτσι ώστε όλα τα υλικά να πιάσουν καλά πάνω στο κοτόπουλο. Τοποθετούμε το κοτόπουλο σε ένα ταψί ή σε ένα πυρίμαχο σκεύος. Κόβουμε τα κρεμμύδια στα τέσσερα και το πορτοκάλι με τη φλούδα στα έξι. Στύβουμε τα κομμάτια πορτοκαλιού πάνω στο κοτόπουλο και τα τοποθετούμε στο ταψί. Μπορούμε αν θέλουμε να βάλουμε κάποια κομμάτια πορτοκάλι και μέσα στο κοτόπουλο. Τέλος, απλώνουμε τα κομμάτια κρεμμυδιού στο ταψί και το καλύπτουμε με αλουμινόχαρτο. Ψήνουμε για μια ώρα στους 190 βαθμούς C. Μετά ξεσκεπάζουμε και ψήνουμε για ακόμα 30’ – 40’ στους 200 βαθμούς C μέχρι να ροδοκοκκινίσει το κοτόπουλο.  ",https://www.tanea.gr/2020/02/07/recipes/kotopoulo-psito-me-portokali/
Recipes,tanea.gr,Γαρίδες στο τηγάνι με σουσάμι και σάλτσα σόγιας,11 Οκτωβρίου 2019 | 13:57,tanea.gr,"Προετοιμασία 10΄, Μαγείρεμα 9΄ Υλικά (για 4 μερίδες) 800 γρ. γαρίδες καθαρισμένες 4 κ.σ. ηλιέλαιο 2 κ.σ. ξερό κρεμμύδι τριμμένο 300 γρ. ντομάτες τριμμένες 1 κ.σ. σάλτσα σόγιας Αλάτι, πιπέρι 2 κ.σ. σουσάμι Διαδικασία Ζεσταίνουμε σε ένα τηγάνι, σε μέτρια φωτιά, το λάδι και ρίχνουμε τις γαρίδες. Τις σοτάρουμε για 2 λεπτά ανακατεύοντας. Προσθέτουμε το κρεμμύδι και αφήνουμε για 1 λεπτό. Βγάζουμε, με μια τρυπητή κουτάλα, τις γαρίδες σε ένα πιάτο. Ρίχνουμε στο τηγάνι την ντομάτα και τη σάλτσα σόγιας, αλάτι και πιπέρι. Αφήνουμε να βράσει η σάλτσα για 4-5 λεπτά, σε δυνατή φωτιά, μέχρι να δέσει. Ρίχνουμε τις γαρίδες στη σάλτσα, προσθέτουμε το σουσάμι και μαγειρεύουμε για 1 λεπτό. Σερβίρουμε με ρύζι jasmin. Πηγή:  Γευσιγνώστης ",https://www.tanea.gr/2019/10/11/recipes/garides-sto-tigani-me-sousami-kai-saltsa-sogias/
Recipes,tanea.gr,Λάχανο τουρσί και λαχανοσαλάτα από την Πόλη,27 Ιανουαρίου 2020 | 13:10,tanea.gr,"Πλούσιο διατροφικά το λάχανο παραπέμπει σε πολυβαταμίνη (μας τροφοδοτεί με βιταμίνες Κ και C, βήτα καροτίνη, Ω3 λιπαρά κ.ά.) και θωρακίζει τον οργανισμό με πληθώρα από αντιοξειδωτικές και αντιφλεγμονώδεις ουσίες. Ακολουθεί μία συνταγή για πολίτικο λάχανο τουρσί, έναν μεζέ από τους λίγους για χειμώνα και καλοκαίρι, καθώς ο συνδυασμός άσπρου και κόκκινου λάχανου με την καυτερή πιπερίτσα και το σέλινο είναι από τους πιο ταιριαστούς, αλλά και μία δεύτερη για την πιο αγαπημένη λαχανοσαλάτα όλων, την πολίτικη λαχανοσαλάτα. Πολίτικο λάχανο τουρσί  Υλικά3 κιλά άσπρο λάχανο ή 2 κιλά άσπρο και 1 κιλό κόκκινο λάχανο 3 μεγάλα καρότα, σε λεπτές φέτες 4 μεγάλα κλωνάρια σέλερι, με τα φύλλα τους, ψιλοκομμένα 4 σκελίδες σκόρδο, σε λεπτά φετάκια 1-2 καυτερές πιπερίτσες φρέσκες ή ξερές, ολόκληρες (ή 1 κουταλάκι γλυκού καυτερό μπούκοβο) 2 πιπεριές Φλωρίνης, σε λεπτές λωρίδες ελαιόλαδο 2-3 χούφτες αλάτι χοντρό ΕκτέλεσηΚόβουμε και πετάμε τα εξωτερικά φύλλα από όλα τα λάχανα. Μετά χωρίζουμε τα λάχανα στα φύλλα τους και τα κόβουμε με ένα μαχαίρι σε μέτρια κομμάτια. Σε μια μεγάλη λεκάνη βάζουμε τα λάχανα, τα καρότα, το σέλερι και το σκόρδο, ρίχνουμε το αλάτι και αρχίζουμε να ανακατεύουμε τα υλικά και να τα τρίβουμε με τις παλάμες μας, μέχρι να μαλακώσουν και να βγάλουν τα υγρά  τους. Σκεπάζουμε τη λεκάνη με μια καθαρή πετσέτα και την αφήνουμε στην άκρη για όλο το βράδυ, για να βγουν ακόμα περισσότερα υγρά, απολύτως απαραίτητα για το τουρσί. Την επόμενη ημέρα προσθέτουμε τις πιπεριές Φλωρίνης και τις καυτερές πιπεριές, ψιλοκομμένες (ή το μπούκοβο) και ανακατεύουμε. Αποστειρώνουμε μερικά μέτρια γυάλινα βάζα και, όσο είναι ακόμα καυτά, μοιράζουμε σε αυτά το μίγμα των λαχανικών, το οποίο στύβουμε καλά με τα χέρια μας μέσα στη λεκάνη. Στα βάζα αφήνουμε απαραιτήτως ένα κενό 3-4 εκ. από το στόμιο γιατί με τη ζύμωση των λαχανικών το υγρό θα φουσκώσει και μπορεί να χυθεί. Πιέζουμε καλά το μίγμα μέσα στα βάζα με ένα κουτάλι και μετά μοιράζουμε στα βάζα το ζουμί που έμεινε στη λεκάνη. Το ζουμί πρέπει να καλύψει τελείως τα υλικά, αλλιώς συμπληρώνετε με αποστειρωμένη άλμη. Κλείνουμε τα βάζα καλά και τα αφήνουμε για 20-25 ημέρες σε μέρος σκοτεινό και χωρίς υγρασία. Το τουρσί είναι έτοιμο. Μετά το άνοιγμα φυλάμε το τουρσί για 10 ημέρες σε μέρος πάντα σκοτεινό και δροσερό, χωρίς υγρασία. Για περισσότερο διάστημα το βάζου6με στο ψυγείο. Και στις δύο περιπτώσεις, κάθε φορά που παίρνουμε λίγο τουρσί προσθέτουμε λάδι, για καλύτερη συντήρηση. Για να φτιάξουμε την αποστειρωμένη άλμη βάζουμε να βράσει άφθονο νερό για 20 λεπτά και το αφήνουμε να κρυώσει και να γίνει χλιαρό. Εκεί προσθέτουμε σταδιακά αλάτι και ανακατεύουμε μέχρι να διαλυθεί. Πολίτικη λαχανοσαλάταΑπό τις πιο γευστικές και νόστιμες λαχανοσαλάτες με πλούσια γεύση και αρώματα. Υλικά½ κιλό λάχανο ψιλοκομμένο 3 καρότα καθαρισμένα και τριμμένα στον τρίφτη 4-5 κλαράκια σέλινο, ψιλοκομμένα 3 σκελίδες σκόρδου 1 πιπεριά Φλωρίνης τουρσί, ψιλοκομμένη ελαιόλαδο 1 φλιτζανάκι του καφέ ξίδι αλάτι ΕκτέλεσηΒάζουμε σε μια μεγάλη λεκάνη το λάχανο, τα τριμμένα καρότα και το ψιλοκομμένο σέλινο. Χτυπάμε το σκόρδο στο γουδί μαζί με λίγο αλάτι και το αδειάζουμε στη λεκάνη και τέλος προσθέτουμε την πιπεριά Φλωρίνης. Αλατίζουμε καλά τη σαλάτα και ανακατεύουμε πιέζοντάς τη με το χέρι μας. Σε ένα ποτήρι νερό ανακατεύουμε το ξίδι και αδειάζουμε το μίγμα μέσα στη σαλάτα. Τη βάζουμε στο ψυγείο να μαριναριστεί για 3 ώρες τουλάχιστον. Σουρώνουμε καλά τη σαλάτα σε μεγάλο ένα σουρωτήρι, τη μεταφέρουμε σε σαλατιέρα, περιχύνουμε με ελαιόλαδο και σερβίρουμε.  ",https://www.tanea.gr/2020/01/27/recipes/laxano-toursi-kai-laxanosalata-apo-tin-poli/
Recipes,tanea.gr,"Σούπα με γλυκοπατάτα, κουρκουμά και κάρυ",11 Οκτωβρίου 2019 | 13:17,tanea.gr,"Μια τροφή πλούσια σε βιταμίνες (Α, Β5, B6), αλλά και σίδηρο, μαγνήσιο και κάλλιο, η γλυκοπατάτα, μπορεί να μαγειρευτεί με διάφορους τρόπους, ενώ γίνεται και εξαιρετική σούπα, όταν συνδυαστεί με άλλα λαχανικά, αρωματικά και μπαχαρικά. Η συνταγή μας είναι για σούπα με γλυκοπατάτες, κουρκουμά και κάρυ, που θα απολαύσουν άπαντες καθώς κρυώνει ο καιρός. Υλικά  1 κιλό γλυκοπατάτες 2 κρεμμύδια ξερά 1 σκελίδα σκόρδο 1 πιπεριά τσίλι 80 γραμμάρια λιαστή ντομάτα 1 κουταλιά σούπας ελαιόλαδο 1 κ. σ. κουρκουμά σε σκόνη 1 κ. σ. κάρυ σε σκόνη, 1 κ. σ. θυμάρι φρέσκο ψιλοκομμένο 1 λίτρο νερό 1 κύβο λαχανικών αλάτι και πιπέρι 300 γρ. γάλα καρύδας Για το σερβίρισμα1/2 ματσάκι κόλιανδρο, φιλοκομμένο κους κους, βρασμένο ΕκτέλεσηΞεφλουδίζουμε τις γλυκοπατάτες, τις κόβουμε σε κύβους 2 εκατοστών και τις βάζουμε σε ένα μπολ. Κόβουμε σε φέτες τα κρεμμύδια, το σκόρδο, την πιπεριά τσίλι και τις λιαστές ντομάτες. Σε μια κατσαρόλα βάζουμε το ελαιόλαδο και τοποθετούμε σε μέτρια φωτιά. Ρίχνουμε μέσα τα κρεμμύδια και σοτάρουμε για 2-3 λεπτά. Προσθέτουμε το σκόρδο, την πιπεριά, και συνεχίζουμε να σοτάρουμε για 1-2 λεπτά ακόμα. Ρίχνουμε τον κουρκουμά, το κάρυ, τις γλυκοπατάτες, το θυμάρι, και ανακατεύουμε με μια ξύλινη κουτάλα. Προσθέτουμε το νερό, τον κύβο λαχανικών, αλάτι, πιπέρι, και βράζουμε για 30 λεπτά μέχρι να μαλακώσουν οι γλυκοπατάτες. Ρίχνουμε το γάλα καρύδας και βράζουμε για 5-10 λεπτά ακόμα. Αφαιρούμε από τη φωτιά, πασπαλίζουμε με φρέσκο κόλιανδρο ψιλοκομμένο και σερβίρουμε, συνοδεύοντας κατά προτίμηση με κους κους.  ",https://www.tanea.gr/2019/10/11/recipes/soupa-me-glykopatata-kourkouma-kai-kary/
Recipes,tanea.gr,Μερακλίδικοι λαχανοντολμάδες με θαλασσινά,29 Ιανουαρίου 2020 | 13:34,tanea.gr,"Λίγο μπελαλίδικο, αλλά πεντανόστιμο πιάτο, οι λαχανοντολμάδες με θαλασσινά ψιλοκομμένα ως γέμιση, θα σας αποζημιώσουν. Μπορούν να μαγειρευτούν σχεδόν όλο το χρόνο και με αμπελόφυλλα, σέσκουλα ή φύλλα μαρουλιού. Υλικά1 μεγάλο λάχανο 500 γραμμάρια ανάμικτα θαλασσινά 250 γρ. ρύζι Καρολίνα 1 μεγάλο ξερό κρεμμύδι 1 πράσο 1 σκελίδα σκόρδο 100 ml ελαιόλαδο 50 ml λευκό κρασί ½ ματσάκι άνηθο και μαϊντανό ½ κουταλάκι γλυκάνισο (προαιρετικά) αλάτι και πιπέρι χυμό από ένα λεμόνι Για τη σάλτσα 6 μεγάλες γαρίδες ολόκληρες 1 καρότο 1 μεγάλο ξερό κρεμμύδι 1 κουταλιά βούτυρο 2 κουταλιές κορν φλαουρ χυμό από ένα λεμόνι  και ξύσμα ΕκτέλεσηΑφού κόψουμε με μυτερό μαχαίρι το κοτσάνι από το λάχανο κυκλικά σε σχήμα κώνου το τοποθετούμε σε κατσαρόλα με νερό που βράζει με μισή κουταλιά αλάτι γυρνώντας το ανά διαστήματα μέχρι να μαλακώσουν τα φύλλα του και να αρχίσουν να βγαίνουν μόνα τους. Αφαιρούμε ένα ένα τα φύλλα και τα αφήνουμε στην άκρη να κρυώσουν. Αφαιρούμε τα κεφάλια από τις γαρίδες και τα βάζουμε σε μια κατσαρόλα με αρκετό νερό να βράσουν για να χρησιμοποιήσουμε το ζωμό στο ψήσιμο. Καθαρίζουμε τις γαρίδες και τις τοποθετούμε με τα υπόλοιπα θαλασσινά σε ένα μπολ. Σε ένα τηγάνι βάζουμε το ελαιόλαδο, το κρεμμύδι, το πράσο και το σκόρδο ψιλοκομμένα, τσιγαρίζουμε και ρίχνουμε και τα θαλασσινά ανακατεύοντας μέχρι να χάσουν τα υγρά τους. Σβήνουμε με κρασί και σιγοψήνουμε για περίπου 5 λεπτά, προσθέτουμε το ρύζι και ανακατεύουμε. Αδειάζουμε τη γέμιση σε ένα μπολ και ρίχνουμε τα μυρωδικά, τα μπαχαρικά και τον χυμό από ένα λεμόνι. Σε μια κατσαρόλα απλώνουμε κρεμμύδια κομμένα σε ροδέλες, καρότα και τα κοτσάνια από τον άνηθο και μαϊντανό, απλώνουμε και φύλλα από το λάχανο. Αυτό θα βοηθήσει να μην κολλήσουν οι λαχανοντολμάδες μας και επίσης θα δημιουργήσει ένα νόστιμο ζωμό. Παίρνουμε ένα φύλλο και αφαιρούμε το μεσαίο σκληρό κοτσάνι, χωρίζουμε το φύλλο στα δυο. Σε κάθε φύλλο βάζουμε περίπου ένα μικρό κουταλάκι γέμιση ανάλογα με το μέγεθος του φύλλου. Γυρνάμε τα πλαϊνά και τυλίγουμε. Τοποθετούμε τους ντολμάδες κυκλικά στη κατσαρόλα. Περιχύνουμε με το ζωμό από τις γαρίδες (αφού πρώτα τον έχουμε σουρώσει) ή με νερό και λίγο ελαιόλαδο. Σκεπάζουμε με ένα πιάτο και ψήνουμε σε χαμηλή θερμοκρασία για 40 λεπτά. Σε μια κατσαρόλα ρίχνουμε το βούτυρο και αφήνουμε να λιώσει, προσθέτουμε το κορν φλαουρ και ανακατεύουμε πολύ καλά, ρίχνουμε το ζωμό από τους λαχανοντολμάδες και το χυμό λεμονιού και ανακατεύουμε γρήγορα, όταν θα έχει πήξει κατεβάζουμε από τη φωτιά και προσθέτουμε ξύσμα λεμονιού. Σερβίρουμε τους λαχαναντολμάδες περιχύνοντας με τη σάλτσα.  ",https://www.tanea.gr/2020/01/29/recipes/meraklidikoi-laxanontolmades-me-thalassina/
Recipes,tanea.gr,Ραβανί,28 Ιανουαρίου 2020 | 17:39,tanea.gr,"Από τα πιο λαχταριστά σιροπιαστά γλυκά της ελληνικής ζαχαροπλαστικής το ραβανί, τρώγεται σκέτο ή και με παγωτό. Υλικά  5 αβγά 2 ποτήρια ζάχαρη 1 γιαούρτι πρόβειο (240 γραμμάρια) 2 ποτήρια σιμιγδάλι χοντρό 2 ποτήρια αλεύρι για όλες τις χρήσεις 2 κουταλάκια baking powder λίγο ελαιόλαδο (περίπου 3 κουταλιές) Για το σιρόπι 6 ποτήρια νερό 5 ποτήρια ζάχαρη ΕκτέλεσηΑρχικά ετοιμάζουμε το σιρόπι βάζοντας τη ζάχαρη και το νερό σε κατσαρολάκι και αφήνοντας να πάρουν βράση για 3-4 λεπτά. Για να φτιάξουμε το ραβανί μας χτυπάμε στο μίξερ τα αβγά με τη ζάχαρη να ασπρίσουν και να αφρατέψουν. Προσθέτουμε το γιαούρτι και συνεχίζουμε το ανακάτεμα. Σε ένα μπολ αναμειγνύουμε το αλεύρι με το σιμιγδάλι και το baking powder, προσθέτουμε στο μείγμα των αβγών και συνεχίζουμε το χτύπημα. Τέλος, προσθέτουμε το ελαιόλαδο και ανακατεύουμε. Απλώνουμε το μείγμα σε αλουμινένιο βαθύ ταψί (περίπου 40 επί 30 εκατοστών). Ψήνουμε στους 180 βαθμούς C για περίπου 45’ λεπτά, ώσπου να πάρει χρώμα το γλυκό μας και να φουσκώσει. Σιροπιάζουμε το ραβανί μόλις βγει από το φούρνο και ενώ είναι καυτό, με το σιρόπι μας που έχει πλέον κρυώσει κι αφήνουμε στην άκρη να το πιει σωστά πριν σερβίρουμε.  ",https://www.tanea.gr/2020/01/28/recipes/ravani/
Recipes,tanea.gr,Μίνι μηλόπιτα και κέικ μήλου,14 Οκτωβρίου 2019 | 12:48,tanea.gr,"Υπάρχει καλύτερος τρόπος να συνοδεύσετε τον πρωινό σας καφέ από μια μηλόπιτα ή ένα κεκάκι μήλου; Ακολουθούν δύο συνταγές για ισάριθμα ελαφριά γλυκάκια με μήλο, που φτιάχνονται εύκολα και γρήγορα, γίνονται πεντανόστιμα και καταναλώνονται ακόμη γρηγορότερα ως πρωινό κι όχι μόνο σνακ, στο γραφείο, αλλά και στο σχολείο. Μίνι μηλόπιτα  Υλικά4 κουταλιές σούπας βούτυρο 4 κ. σ. μέλι θυμαρίσιο 4 κ.σ. κρέμα γάλακτος 4 μέτρια μήλα 1/2 πακέτο (125 γραμ.) μπισκότα digestive 1 πρέζα κανέλα 1 πρέζα αλάτι 2 κ.σ ακατέργαστη ζάχαρη ΕκτέλεσηΓια τις μίνι μηλόπιτες, καθαρίζουμε πρώτα τα μήλα και τα κόβουμε σε λεπτές φέτες. Παράλληλα, θρυμματίζουμε τα μπισκότα και τα ανακατεύουμε με την κανέλα. Θα χρειαστούμε 4 φορμάκια μιας χρήσεως ή 4 ramekin, τα γνωστά πυρίμαχα σκεύη για σουφλέ. Βάζουμε σε ένα κατσαρολάκι το βούτυρο, το μέλι, την κρέμα και το αλάτι. Ανακατεύουμε να διαλυθούν και μόλις πάρουν βράση τα αφήνουμε 3-4΄ ακόμη, να σχηματίσουν χοντρές φουσκάλες. Ισομοιράζουμε τη μισή γέμιση-σος στα 4 φορμάκια και στη συνέχεια, με τη μισή ποσότητα μήλου, κάνουμε από μία στρώση φρούτου σε κάθε ένα. Συνεχίζουμε με τα μισά θρυμματισμένα μπισκότα κι επαναλαμβάνουμε με τα υπόλοιπα μήλα, 1 στρώση σε κάθε φορμάκι. Τελειώνουμε με μία στρώση από μπισκότα και περιχύνουμε κάθε φορμάκι με τη σος που έχει μείνει. Βάζουμε τα φορμάκια σε σχάρα και πασπαλίζουμε με την ακατέργαστη ζάχαρη. Τα ψήνουμε σε καλά προθερμασμένο φούρνο στους 200°C στις αντιστάσεις για περίπου 20΄ μέχρι να ροδίσουν. Αφήνουμε να σταθούν για 5΄ στα φορμάκια και αναποδογυρίζουμε. Σερβίρουμε με χτυπημένη κρέμα γάλακτος στην οποία έχουμε προσθέσει λίγη ζάχαρη άχνη και εκχύλισμα βανίλιας ή και με παγωτό. Μίνι κεκάκι μήλουΥλικά125 γραμμάρια βούτυρο σε θερμοκρασία δωματίου 160 γρ. ζάχαρη 2 μεγάλα αβγά 150 γρ. κοσκινισμένο αλεύρι που φουσκώνει μόνο του 80 ml χυμό μήλου 1 μήλο 1 βανίλια 2 κουταλιές σούπας καστανή ζάχαρη 1/4 κουταλάκι γλυκού κανέλα ΕκτέλεσηΓια τα μίνι κεκάκια μήλου, χτυπάμε στο μίξερ τη ζάχαρη με το βούτυρο για 3΄-4΄, μέχρι να κρεμώσουν. Προσθέτουμε ένα ένα τα αβγά, συνεχίζοντας το χτύπημα, για να απορροφάει το μείγμα το αβγό που προστίθεται κάθε φορά. Προσθέτουμε εναλλάξ το αλεύρι με το χυμό μήλου. Βουτυρώνουμε και αλευρώνουμε μία φόρμα για 8 ατομικά κεκάκια ή χρησιμοποιούμε 8 φορμίτσες μιας χρήσης. Ισομοιράζουμε το μείγμα. Πλένουμε και κόβουμε στα 4 το μήλο (με τη φλούδα). Αφαιρούμε την καρδιά και τους σπόρους και κόβουμε σε λεπτές φέτες (με τη φλούδα). Καλύπτουμε τα κεκάκια με τις φέτες μήλου. Σε μπολάκι ανακατεύουμε τη ζάχαρη με την κανέλα. Με το μισό μείγμα πασπαλίζουμε τα κεκάκια. Ψήνουμε στους 170 βαθμούς C στις αντιστάσεις για 25΄. Αφού τα βγάλουμε από το φούρνο, τα ξεφορμάρουμε να κρυώσουν. Πασπαλίζουμε με την υπόλοιπη κανελοζάχαρη.  ",https://www.tanea.gr/2019/10/14/recipes/mini-milopita-kai-keik-milou/
Recipes,tanea.gr,Χοιρινό με μελιτζάνες στη γάστρα,8 Φεβρουαρίου 2020 | 14:32,tanea.gr,"Προετοιμασία 10΄Ψήσιμο 1.40΄ Υλικά (για 4 μερίδες) 1 κιλό χοιρινό από μπροστινό ξεκοκαλισμένο και κομμένο σε τετράγωνα κομμάτια μεριδιάρικα (120 γρ. περίπου) 1 1/2 κιλό μελιτζάνες 1/2 ποτηράκι του κρασιού αγνό παρθένο ελαιόλαδο 4 μέτρια κρεμμύδια 3-4 σκελίδες σκόρδο μαϊντανός ψιλοκομμένος 1/2 κουτ. γλυκού πιπέρι καγιέν 1 ποτήρι του κρασιού λευκό κρασί αλάτι, φρεσκοτριμμένο πιπέρι Διαδικασία Καθαρίζουμε τις μελιτζάνες και τις κόβουμε σε κύβους ή ακανόνιστα τρίγωνα. Τις τηγανίζουμε σε ελαιόλαδο να πάρουν λίγο χρώμα. Σωτάρουμε το χοιρινό και το τοποθετούμε στη γάστρα. Στο ίδιο λάδι, σωτάρουμε το κρεμμύδι, το σκόρδο, τον μαϊντανό και τα μπαχαρικά. Σβήνουμε με το κρασί και τα προσθέτουμε στη γάστρα. Βάζουμε τη γάστρα στον φούρνο στους 180οC και μαγειρεύουμε για 1 ώρα. Προσθέτουμε στη γάστρα τις μελιτζάνες και μαγειρεύουμε για μισή ώρα ακόμη με το καπάκι κλειστό. Το σερβίρουμε στην πιατέλα με πατάτες τηγανητές και φέτα.  ",https://www.tanea.gr/2020/02/08/recipes/xoirino-me-melitzanes-sti-gastra/
