subtopic,website,title,date,author,text,url
Tech,tanea.gr,Ο Έλληνας που έζησε την κατάκτηση της Σελήνης στο One Channel,18 Ιουλίου 2019 | 20:29,tanea.gr,"Συμπληρώθηκαν 50 χρόνια από την εκτόξευση του πυραύλου APOLLO 11 στη σελήνη. Με αφορμή αυτό το σπουδαίο για την ανθρωπότητα γεγονός, μίλησε στην εκπομπή One Direct ο Έλληνας που έζησε από κοντά τη διαδικασία εκτόξευσης, ο κοσμολόγος Διονύσης Σιμόπουλος. Ο κ. Σιμόπουλος μεταφέροντας τα βιώματά του, ανέφερε ότι παρακολουθούσαν τη διαδικασία από πέντε χιλιόμετρα απόσταση, καθώς οι πύραυλοι μετέφεραν χιλιάδες τόνους καυσίμων και υπήρχε ο κίνδυνος έκρηξης. Σχετικά με τον αστροναύτη Νιλ Άμστρογνκ είπε πως «είχε κάνει εξαιρετική προετοιμασία και είχε ατσάλινα νεύρα» ενώ επιβεβαίωσε ότι οι γνωστές φράσεις με την ανθρωπότητα που είπε ο αστροναύτης πατώντας τη σελήνη είναι όντως δικές του. Ακόμα, χαρακτήρισε ως «βλακείες» τις θεωρίες συνωμοσιολογίας, καθώς όπως εξήγησε «οι πρώτοι που θα φώναζαν εάν ήταν στημένο, θα ήταν οι ανταγωνιστές, δηλαδή οι Σοβιετικοί». Επιπλέον, είπε πως «ο ανταγωνισμός στο διάστημα έσωσε τον κόσμο από μια πυρηνική καταστροφή μια και μεταφέρθηκε εκεί ο ανταγωνισμός των τότε υπερδυνάμεων» ενώ τόνισε πως ένα ταξίδι στον πλανήτη Άρη θέλει καλή προετοιμασία. Πηγή:  onetv.gr",https://www.tanea.gr/2019/07/18/science-technology/o-ellinas-pou-ezise-tin-kataktisi-tis-selinis-sto-one-channel/
Tech,tanea.gr,Εμφυτεύσιμη συσκευή θα διαβάζει τη σκέψη σου,19 Ιουλίου 2019 | 19:47,tanea.gr,"Στα χέρια της τεχνητής νοημοσύνης είναι έτοιμος να παράδοση την ανθρώπινη ευφυΐα ο Έλον Μασκ. Αποτελεί αντικείμενο δεκάδων ταινιών επιστημονικής φαντασίας, ενώ φαντάζεται σχεδόν αδύνατο. O Ελον Μασκ και η εταιρεία του Neuralink έρχεται να κάνει πραγματικότητα μια από τους χειρότερους φόβους της ανθρωπότητας. Η συμβίωση της τεχνητής νοημοσύνης φαίνεται πως πλέον δεν αποτελεί μόνο μια σκέψη. Η εταιρεία ανακοίνωσε ότι αναζητεί τη διασύνδεση του ανθρώπινου εγκεφάλου και ηλεκτρονικών υπολογιστών. Συγκεκριμένα, η Neuralink ανακοίνωσε τη δημιουργία μιας ασύρματης εμφυτεύσιμης συσκευής που, θεωρητικά, θα μπορεί να διαβάσει την ανθρώπινη σκέψη. «Νομίζω ότι είναι τόσο σημαντικό όλο αυτό που θα επηρεάσει ολόκληρο τον ανθρώπινο πολιτισμό», ανέφερε ο Μασκ στην εκδήλωση και προσέθεσε: «Ακόμα και μια ήπια τεχνητή νοημοσύνη, θα μας προσπεράσει. Mε μία όμως υψηλού εύρους διεπαφή, θα έχουμε τη δυνατότητα να συνεχίσουμε». «Πρέπει να μιλήσουμε οπωσδήποτε για τον ελέφαντα που βρίσκεται μέσα στο δωμάτιο καθώς και για τον πίθηκο» είπε χαριτολογώντας. «Ενας πίθηκος είναι ικανός να ελέγξει τον υπολογιστή με το μυαλό του».  ",https://www.tanea.gr/2019/07/19/science-technology/emfyteysimi-syskeyi-tha-diavazei-ti-skepsi-sou/
Tech,tanea.gr,Έλληνας χειρούργος κατασκευάζει μάσκες νανοτεχνολογίας για τους ήρωες των νοσοκομείων,27 Μαρτίου 2020 | 11:20,tanea.gr,"Οι εικόνες που αντικρίζει καθημερινά στο νοσοκομείο όπου εργάζεται στη Θεσσαλονίκη ως χειρουργός, από τη στιγμή που εισέβαλε βίαια στη ζωή όλων ο νέος κοροναϊός προβλημάτισαν βαθιά τον Πέτρο Μπαγγέα. «Γίναμε πρωταγωνιστές επιστημονικής ταινίας», σιγοψιθυρίζει σε μια προσπάθεια να περιγράψει τον «φόβο για τον αόρατο κίνδυνο, που πλέον φαίνεται πως ελλοχεύει παντού». Στο προσκήνιο, εκτός από τον covid-19 έρχονται πλέον και οι ελλείψεις στον εξοπλισμό ατομικής προστασίας, που «μεγεθύνουν ακόμα περισσότερο» όπως λέει, μέρα με τη ημέρα, «την ανησυχία των συναδέλφων του, αλλά και του νοσηλευτικού προσωπικού, που δίνουν καθημερινό αγώνα στην πρώτη γραμμή». Ο γενικός χειρουργός, κάτοχος μεταπτυχιακού στις Νανοεπιστήμες από το Φυσικό του ΑΠΘ, δεν έμεινε άπραγος. Αποφάσισε να ενεργήσει και μάλιστα άμεσα και με πρωτότυπο τρόπο. Σχεδίασε και προχώρησε στην κατασκευή «χειρουργικών μασκών, επαναχρησιμοποιούμενων, επιστρατεύοντας μεθόδους νανοτεχνολογίας, σε συνδυασμό με την τεχνολογία αιχμής της τρισδιάστατης εκτύπωσης», προκειμένου να βοηθήσει -όσο αυτό είναι εφικτό- τους συναδέλφους του και το νοσηλευτικό προσωπικό, να προστατευτούν από τον covid-19. Οι ιδέες προκύπτουν από την ανάγκη «Στην πραγματικότητα, όλες οι ιδέες προκύπτουν από μια ανάγκη. Έτσι και τώρα, ζήσαμε κάτι που δεν περιμέναμε. Ένας ιός, ο οποίος πέρα από όλα τα άλλα δεινά που έφερε στην κοινωνίας μας, οδήγησε στο να εξαφανιστούν αγαθά που θεωρούσαμε δεδομένα. Ξυπνήσαμε μια μέρα και η ζωή μας είχε αλλάξει σαν να ήμασταν πρωταγωνιστές σε ταινία επιστημονικής φαντασίας. Πανελλήνια, γίναμε μάρτυρες της εξαφάνισης χειρουργικών μασκών και αντισηπτικών», εκμυστηρεύεται ο Πέτρος Μπαγγέας, σε συνέντευξη που παραχώρησε στο Αθηναϊκό- Μακεδονικό Πρακτορείο Ειδήσεων. Αυτές οι σοβαρές ελλείψεις στον εξοπλισμό ατομικής προστασίας, τον έθεσαν σε εγρήγορση και, όπως επισημαίνει, έχοντας ήδη την απαιτούμενη εμπειρία από την κατασκευή χειρουργικών εργαλείων με αντιμικροβιακές ιδιότητες, προσπάθησε να κάνει κάτι παρόμοιο. «Στόχος μου», εξηγεί», «(είναι) η κατασκευή ειδών προστασίας (μάσκες – γυαλιά) πολλαπλών χρήσεων με αντιμικροβιακές και αντιϊκές ιδιότητες. Ήδη, σε επίπεδο έρευνας, εφαρμογές νανοτεχνολογίας έχουν ριχτεί στην μάχη εναντίον του Covid-19. Προσωπικά, ο λόγος που ασχολούμαι τα τελευταία χρόνια, ερευνητικά, με τις εφαρμογές της νανοτεχνολογίας είναι ότι θα δώσει λύσεις σε πολλά προβλήματα της σύγχρονης ιατρικής. Έτσι δημιούργησα τη μάσκα με ονομασία «PROtair33″και η εκτύπωση της μάσκας, έγινε σε συνεργασία με εταιρεία στην Θεσσαλονίκη». Από τι αποτελείται η μάσκα Ο βαθμός προστασίας που προσφέρει η μάσκα «PROtair33″, όπως επισημαίνει ο κ. Μπαγγέας, είναι κατά πολύ μεγαλύτερος συγκριτικά με μια απλή μάσκα. «Η μάσκα αποτελείται από δύο μέρη. Ένα εξωτερικό (λευκό) και ένα εσωτερικό(πράσινο). Στο εσωτερικό στέλεχος της μάσκας προσαρμόζεται φίλτρο τύπου N95 με ειδική επεξεργασία επίστρωσης νανοσωματιδίων. Το εξωτερικό περίβλημα είναι επιστρωμένο επίσης με νανοσωματίδια, που -όπως και στην περίπτωση κατασκευής των χειρουργικών εργαλείων- έχει αντιπροσκολλητικές και αντιμικροβιακές ιδιότητες. Το υλικό της μάσκας είναι πολυλακτικό όξύ (PLA), το οποίο είναι ένα πολυμερές βιοσυμβατό, βιοαποικοδομήσιμο και μπορεί να αποστειρωθεί εύκολα. Το μεγάλο προτέρημα αυτού του υλικού είναι ότι προσφέρει μια επιφάνεια εχθρική για την προσκόλληση μικροβίων και ιών, γνωστών στην επιστημονική κοινότητα ήδη από την δεκαετία του 1980». Σε ποιους απευθύνεται Η μάσκα, στην πλήρη εκδοχή της με τη νανοεπίστρωση, προσφέρει ιδιότητες που απευθύνονται για προσωπικό νοσοκομείου και όχι για απλή χρήση, σύμφωνα με τον κ. Μπαγγέα και αυτό διότι «η προστασία που προσφέρει είναι μεγάλη και υπερβολική για προστασία σε επίπεδου γενικού πληθυσμού. Στην παρούσα φάση, όμως, η απλή μη επιστρωμένη μάσκα μπορεί να χρησιμοποιηθεί μαζικά από τον οποιοδήποτε», διευκρινίζει. «Κάθε νοσοκομείο έχει τη δυνατότητα πλέον, να έχει 2-3 εκτυπωτές και να παράγει μάσκες και είδη προστασίας που θα καλύπτουν της ανάγκες του, στα πλαίσια φιλοσοφίας τύπου «do it yourself». Όσον αφορά σε επίπεδο προϊόντος, ξεκάθαρα η αναπαραγωγή του πρωτοτύπου μπορεί να γίνει άμεσα με τις ήδη υπάρχουσες τεχνικές κατασκευής βιομηχανικών ειδών», υπογραμμίζει ο γενικός χειρουργός και αναφερόμενος στο κόστος λέει πως «στο πρωτότυπο μας, έχω χρησιμοποιήσει φίλτρο Ν95. Σίγουρα, αυτό που κοστίζει δεν είναι η μάσκα αλλά το φίλτρο. Το κόστος του πρωτοτύπου άλλωστε δεν ξεπέρνα το κόστος μιας αντίστοιχης συμβατικής μάσκας. Το όφελος όμως, από τις ιδιότητες της μάσκας και από το γεγονός ότι είναι επαναχρησιμοποιούμενη είναι πολλαπλάσιο».  ",https://www.tanea.gr/2020/03/27/science-technology/ellinas-xeirourgos-kataskeyazei-maskes-nanotexnologias-gia-tous-iroes-ton-nosokomeion/
Tech,tanea.gr,Καθηγητής εκτιμά ότι θα μολυνθεί ο μισός πληθυσμός της Ελλάδας,27 Μαρτίου 2020 | 16:26,tanea.gr,"Την εκτίμηση ότι στο τέλος της πανδημίας θα έχει μολυνθεί το 50% του ελληνικού πληθυσμού εξέφρασε  ο επικεφαλής του ερευνητικού κέντρου Ηρακλής και καθηγητής Περιβαλλοντικής Μηχανικής της Πολυτεχνικής Σχολής του ΑΠΘ, Δημοσθένης Σαρηγιάννης. Όπως εξήγησε ο καθηγητής του ΑΠΘ, η χώρα βρίσκεται ακόμη στην αρχή της ανάπτυξης της καμπύλης της διάδοσης του ιού. «Έχουμε πάρει τα μέτρα αρκετά νωρίς. Το μέτρο που δεν έχουμε πάρει ακόμα και είναι πολύ σημαντικό είναι να κάνουμε τεστ σε μεγαλύτερο πληθυσμό και όχι μόνο στα ύποπτα κρούσματα. Αυτό έχει μία μαθηματική λογική γιατί όχι μόνο θα βελτιώσουμε τους δείκτες για τον υπολογισμό της εξάπλωσης της πανδημίας αλλά και θα μπορούσαμε να έχουμε αποφύγει την ξαφνική εμφάνιση του φαινομένου αυτού όπως στο χωριό στην Θράκη», είπε ο Δημοσθένης Σαρηγιάννης στον ΣΚΑΪ. Και συνέχισε: «Ο πληθυσμός που έχει μολυνθεί δεν είναι υπερβολικά μεγάλος. Ακόμα είμαστε στην πιο χαμηλή τιμή της καμπύλης σε 10.000 με 15.000 κρούσματα. Όσο μπορούμε να κάνουμε τυχαία δειγματοληψία στον πληθυσμό τόσο καλύτερα θα ξέρουμε». Παράλληλα τόνισε ότι τα αποτελέσματα του μέτρου της απαγόρευσης κυκλοφορίας θα αρχίσουν να φαίνονται  στα στοιχεία σε 2 με 3 εβδομάδες και μέχρι το Πάσχα θα υπάρχει ένα ασφαλές συμπέρασμα για το που βρίσκεται η χώρα σε σχέση με την εξάπλωση του ιού.  ",https://www.tanea.gr/2020/03/27/science-technology/kathigitis-ektima-oti-tha-molynthei-o-misos-plithysmos-tis-elladas/
Tech,tanea.gr,NASA: Δύο νέες αποστολές για να μελετήσει τον Ήλιο,21 Ιουνίου 2019 | 10:14,tanea.gr,"Η Αμερικανική Διαστημική Υπηρεσία (NASA) ανακοίνωσε ότι επέλεξε δύο νέες αποστολές με στόχο να αποκτηθούν πρόσθετες γνώσεις για τον Ήλιο και τις δυναμικές επιπτώσεις του στο διαστημικό περιβάλλον. Η μία αποστολή θα μελετήσει πώς το άστρο μας στέλνει σωματίδια και ενέργεια σε όλο το ηλιακό σύστημα και η δεύτερη πως αντιδρά η Γη σε αυτό. Οι δύο αποστολές, που θα εκτοξευθούν έως τον Αύγουστο του 2022, θα συμπληρώσουν την τωρινή ηλιακή αποστολή Parker Solar Probe της NASA και την επερχόμενη Solar Orbiter της NASA και της ESA (Ευρωπαϊκού Οργανισμού Διαστήματος), που προγραμματίζεται να εκτοξευθεί το 2020. Ο Ήλιος δημιουργεί μια τεράστια ποσότητα ηλιακών σωματιδίων γνωστών ως «ηλιακός άνεμος», που μέσω της ακτινοβολίας επηρεάζει τον διαστημικό «καιρό». Κοντά στη Γη αυτά τα σωματίδια αλληλεπιδρούν με το γήινο μαγνητικό πεδίο και μπορεί να έχουν επιπτώσεις για την ασφάλεια των αστροναυτών, τις ραδιοεπικοινωνίες, τα σήματα GPS και τα ηλεκτρικά δίκτυα στον πλανήτη μας. Όσο καλύτερα οι επιστήμονες κατανοούν πώς επηρεάζεται ο διαστημικός καιρός, τόσο καλύτερα θα μπορούν στο μέλλον να προλάβουν ή να μετριάσουν τις επιπτώσεις του για τη Γη. Η πρώτη αποστολή PUNCH (Polarimeter to Unify the Corona and Heliosphere), κόστους 165 εκατομμυρίων δολαρίων, θα εστιάσει στην εξωτερική ατμόσφαιρα του Ήλιου, γνωστή και ως στέμμα, και στον τρόπο που παράγει τον ηλιακό άνεμο. Η αποστολή, αποτελούμενη από τέσσερις δορυφόρους σε μέγεθος βαλίτσας, θα καταγράψει αναλυτικά και σε πραγματικό χρόνο τον «άνεμο» των σωματιδίων, καθώς φεύγει από τον Ήλιο. Επίσης θα παρακολουθήσει τις περιοδικές στεμματικές εκτινάξεις μάζας, κατ' εξοχήν φαινόμενα που μπορεί να μεταβάλλουν τον διαστημικό καιρό γύρω από τη Γη. Η δεύτερη αποστολή TRACERS (Tandem Reconnection and Cusp Electrodynamics Reconnaissance Satellites), κόστους 115 εκατομμυρίων δολαρίων, θα εκτοξευθεί παράλληλα με την PUNCH και θα παρατηρεί τα σωματίδια και τα μαγνητικά πεδία πάνω από το βόρειο πόλο της Γης, ώστε να μελετηθεί πώς αυτά αλληλεπιδρούν με τα εισερχόμενα ηλιακά σωματίδια. Εξάλλου, η NASA ανακοίνωσε ότι, ανάμεσα σε 12 προτάσεις που είχαν υποβληθεί το 2018, επέλεξε τρεις «φιναλίστ» για μελλοντικές αποστολές μικρών δορυφόρων και διαστημοσυσκευών (βάρους έως 180 κιλών) στη Σελήνη, στον Άρη και ακόμη παραπέρα. Τουλάχιστον μία από τις τρεις αυτές προτάσεις θα προχωρήσει στην τελική φάση της υλοποίησης. Οι τρεις που επιλέχθηκαν είναι: • Janus: Μια ρομποτική αποστολή που θα ξεκινήσει το 2022 για να μελετήσει δύο συστήματα αστεροειδών. • EscaPADE (Escape and Plasma Acceleration and Dynamic Explorers): Ένα «δίδυμο» σκάφος που θα μελετήσει τα ενεργητικά σωματίδια γύρω από τον Άρη και πώς η αρειανή ατμόσφαιρα αντιδρά στον ηλιακό άνεμο. • Lunar Trailblazer: Ένας σεληνιακός δορυφόρος που θα μελετήσει από ψηλά την ύπαρξη νερού στο φεγγάρι, χαρτογραφώντας την επιφάνεια του. Πηγή ΑΠΕ-ΜΠΕ  ",https://www.tanea.gr/2019/06/21/science-technology/nasa-dyo-nees-apostoles-gia-na-meletisei-ton-ilio/
Tech,tanea.gr,Κολχικίνη : Πότε και σε ποιους θα χορηγηθεί η ουσία που «υπόσχεται» να νικήσει τον κορωνοϊό,28 Μαρτίου 2020 | 17:56,tanea.gr,"Σε περίπου ένα μήνα, οι επιστήμονες στην χώρα μας θα γνωρίζουν αν ένα πάμφθηνο χάπι με τη δραστική ουσία Κολχικίνη, το οποίο χορηγείται εδώ και χρόνια για την περικαρδίτιδα και για να περιορίσει την έκταση του εμφράγματος, μπορεί να προλάβει τις σοβαρές βλάβες στην καρδιά και ενδεχομένως στους πνεύμονες, ασθενών που έχουν νοσήσει από τον κοροναϊό. Το φάρμακο έχει ήδη αρχίσει να χορηγείται σε ασθενείς με κοροναϊό στη χώρα μας στο πλαίσιο μελέτης που θα συμπεριλάβει 300 ασθενείς με κοροναϊό όπως αποκαλύπτει ένας από τους επικεφαλής της ερευνητικής ομάδας, καθηγητής καρδιολογίας Σπύρος Δευτεραιός. «Χορηγούμε το φάρμακο αυτό στην αρχική φάση της νόσου, σε ασθενείς που έχουν συμπτώματα κοροναϊού, με το σκεπτικό ότι το φάρμακο θα συμβάλει ώστε να προληφθούν οι σοβαρές επιπλοκές. Δεν θα θεραπεύσει τον κοροναϊό αλλά θα δούμε αν θα βοηθήσει στον περιορισμό των επιπλοκών στην καρδιά και ίσως στους πνεύμονες» εξηγεί ο κ. Δευτεραίος, μιλώντας στο Αθηναϊκό Πρακτορείο Ειδήσεων. Πώς θα γίνει η μελέτη Ο ίδιος, ένας από τους επικεφαλής της ομάδας 70 επιστημόνων, καθηγητών, καρδιολόγων και πολλών λοιμωξιολόγων, επισημαίνει ότι η μελέτη έχει ξεκινήσει μετά την ομόφωνη απόφαση του ΕΟΔΥ για συγχορήγηση του φαρμάκου σε ασθενείς με κοροναϊό και εξηγεί πώς θα εξαχθούν τα συμπέρασμα της. «Κάποιοι από τους ασθενείς θα λαμβάνουν τις θεραπείες που είναι διαθέσιμες για τον κοροναϊό και κάποιοι άλλοι εκτός από αυτές τις θεραπείες θα παίρνουν συμπληρωματικά και την Κολχικίνη. Θα συγκρίνουμε αυτούς τους δύο πληθυσμούς ασθενών και σε περίπου ένα μήνα υπολογίζουμε να έχουμε τα πρώτα στοιχεία, τα οποία ελπίζουμε ότι θα αποδείξουν ότι η φαρμακευτική ουσία αυτή είναι ωφέλιμη». Ο κ. Δευτεραίος τονίζει ότι αν αποδειχθεί η θετική επίδραση του φαρμάκου, όπως έχει συμβεί για την περικαρδίτιδα ( φλεγμονή της καρδιάς) και το έμφραγμα, από προηγούμενες ελληνικές και διεθνείς μελέτες, το φάρμακο, που έχει ελάχιστες ανεπιθύμητες ενέργειες, θα μπορεί να ριχθεί στη μάχη για να προλάβει τις επιπλοκές του κοροναϊού στην καρδιά. Όπως αναφέρει χαρακτηριστικά « η πιθανή αποτελεσματικότητα της Κολχικίνης θα δώσει χρόνο στους υπόλοιπους ερευνητές να βρουν τον φάρμακο ή το εμβόλιο για τον κοροναϊό». Το σκεπτικό των ελλήνων επιστημόνων Το εγχείρημα των ελλήνων επιστημόνων που συνεργάζονται με το πανεπιστήμιο Yale των ΗΠΑ και δύο ερευνητικά κέντρα σε Ιταλία και Ισπανία στηρίχθηκε σε μια απλή σκέψη που έχει να κάνει με τη δράση της Κολχικίνης που χρησιμοποιείται εδώ και 100 χρόνια. «Το φάρμακο έχει αντιφλεγμονώδη δράση -αλλά όχι την ίδια με τα Μη Στεροειδή Αντιφλεγμονώδη – που δεν είναι απαγορευτική για χρήση του στον κοροναϊό. Εμείς έχοντας μελετήσει και παλιότερα τη ευεργετική δράση του φαρμάκου για την καρδιά και τους μηχανισμούς που δρα, καταθέσαμε αρχικά τον προβληματισμό μας στην ελληνική επιστημονική Κοινότητα και φτάσαμε σήμερα να χορηγείται σε ασθενείς με κορονοϊό και να μελετούμε τη δράση του αυτή» καταλήγει ο κ. Δευτεραίος που λέει στο ΑΠΕ ότι όλα τα στοιχεία για τη μελέτη θα είναι αύριο διαθέσιμα στον Παγκόσμιο Ιατρικό Ιστότοπο ώστε οποιοσδήποτε σε διεθνές επίπεδο έχει να συμβάλει ή να διατυπώσει διαφορετικές γνώμες θα μπορεί να το κάνει. Αξίζει να σημειωθεί ότι Καναδοί επιστήμονες ξεκινούν παράλληλα με τους Έλληνες συναδέλφους τους ερευνητές, μεγάλη δική τους μελέτη με .6000 ασθενείς για να δουν αν η Κολχικίνη, αυτό το πολύ παλιό φάρμακο εκλογής για τον Μεσογειακό Πυρετό και την ουρική αρθρίτιδα, μπορεί να βοηθήσει και τους ασθενείς με κοροναϊό.  ",https://www.tanea.gr/2020/03/28/science-technology/kolxikini-pote-kai-se-poious-tha-xorigithei-i-ousia-pou-yposxetai-na-nikisei-ton-koronoio/
Tech,tanea.gr,Το One Channel «ταξιδεύει» ως το φεγγάρι με τον Έλληνα αστροφυσικό Δ. Σιμόπουλο,20 Ιουλίου 2019 | 09:11,tanea.gr,"Καλεσμένος στην εκπομπή Citizen One βρέθηκε το βράδυ της Παρασκευής (19/7), ο διακεκριμένος  Έλληνας αστροφυσικός και πρώην διευθυντής του Ευγενίδειου Πλανητάριου, Διονύσης Σιμόπουλος. Πενήντα χρόνια μετά την ιστορική εκτόξευση του Apollo 11, της διαστημικής αποστολής που ταξίδεψε τον άνθρωπο στο φεγγάρι, ο κ. Σιμόπουλος, συζητώντας με τον Κώστα Γιαννακίδη, μίλησε για όλα τα όσα έζησε σε εκείνη την επίσκεψή του στο ιστορικό γεγονός και την εμβληματική επιχείρηση στην «κούρσα» κατάκτησης του διαστήματος. Ο ίδιος,  μιλώντας για την κατάκτηση της Σελήνης, έδωσε λεπτομέρειες για όλο το παρασκήνιο της εμβληματικής διαστημικής αποστολής, τις τεχνολογικές προκλήσεις του εμβληματικού διαστημικού ταξιδιού, ενώ μίλησε και για το πλήρωμα του Apollo 11, τους «μυθικούς» πια αστροναύτες Νιλ Αρμστρονγκ, Μάικλ Κόλινς και Μπαζ Ολντριν. Ο κ. Σιμόπουλος αναφέρθηκε και στην αξία του ιστορικού αυτού ταξιδιού του ανθρώπου, κάνοντας λόγω για ένα όραμα ανεκτίμητης αξίας, ένα όραμα το οποίο αύξησε το ενδιαφέρον των ανθρώπων στις φυσικές επιστήμες, που προχώρησε τις τεχνολογικές μας δυνατότητες, καθορίζοντας ταυτόχρονα και την πορεία και εξέλιξη των μη επανδρωμένων διαστημικών αποστολών.«Το μέλλον είναι στο διάστημα» δήλωσε χαρακτηριστικά ο κ. Σιμόπουλος αναφερόμενος στην ελληνική πορεία προς την κατάκτηση του Διαστήματος,  ενώ έδωσε και τη δική του απάντηση στην κριτική για τα πολυδάπανα διαστημικά προγράμματα. Πηγή:  onetv.gr",https://www.tanea.gr/2019/07/20/science-technology/to-one-channel-taksideyei-os-to-feggari-me-ton-ellina-astrofysiko-d-simopoulo/
Tech,tanea.gr,Θερινό ηλιοστάσιο: Σήμερα η μεγαλύτερη ημέρα του έτους,21 Ιουνίου 2019 | 08:46,tanea.gr,"Αργά σήμερα το απόγευμα, στις 18:54 ώρα Ελλάδας, θα λάβει χώρα το θερινό ηλιοστάσιο και θα ξεκινήσει έτσι το φετινό καλοκαίρι και επίσημα, με τη μεγαλύτερη σε διάρκεια ημέρα του έτους. Από την Παρασκευή και μετά οι μέρες θα αρχίσουν σιγά-σιγά να μικραίνουν, έως ότου σχεδόν εξισωθούν με τις νύχτες κατά τη φθινοπωρινή ισημερία, ενώ στο χειμερινό ηλιοστάσιο του Δεκεμβρίου θα υπάρχει πια η μικρότερη ημέρα. Όπως κάθε χρόνο, το θερινό ηλιοστάσιο εγκαινιάζει αστρονομικά την έναρξη του καλοκαιριού στο βόρειο ημισφαίριο, όπου ανήκει και η Ελλάδα. Ταυτόχρονα, στο νότιο ημισφαίριο θα υπάρχει το χειμερινό ηλιοστάσιο και θα αρχίσει ο χειμώνας. Στο βόρειο ημισφαίριο, ο Ήλιος θα βρίσκεται στο βορειότερο σημείο του στον ουρανό και η ημέρα θα έχει τη μεγαλύτερη διάρκεια του έτους, καθώς ο Βόρειος Πόλος της Γης θα είναι στραμμένος προς τον Ήλιο. Αντίθετα, στο χειμερινό ηλιοστάσιο, ο Βόρειος Πόλος βρίσκεται στο πιο απομακρυσμένο σημείο από τον Ήλιο. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/06/21/science-technology/therino-iliostasio-simera-i-megalyteri-imera-tou-etous/
Tech,tanea.gr,LightSail 2: Προς εκτόξευση το πειραματικό «ηλιακό ιστιοφόρο»,22 Ιουνίου 2019 | 11:05,tanea.gr,"Όπως τα ιστιοφόρα της θάλασσας έχουν τον αέρα στα πανιά τους για να τα σπρώχνει, έτσι και στο διάστημα ο ηλιακός «άνεμος» μπορεί να αποτελεί την κινητήρια δύναμη για ένα σκάφος. Η τεχνολογία αυτή θα δοκιμαστεί από μια μικρή διαστημοσυσκευή, το «ηλιακό ιστιοφόρο» LightSail 2 της αμερικανικής Πλανητικής Εταιρείας, το οποίο έχει προγραμματιστεί να εκτοξευτεί στις 25 Ιουνίου (06:30 ώρα Ελλάδας) με έναν πύραυλο Falcon Heavy της Space X από το Διαστημικό Κέντρο Κένεντι στη Φλόριντα. Με μέγεθος φραντζόλας ψωμιού και βάρος μόνο πέντε κιλών, το LightSail 2, που κατασκευάστηκε από την εταιρεία Stellar Exploration Inc, δύο εβδομάδες αφότου βρεθεί στο διάστημα, θα ξεδιπλώσει ένα ηλιακό «πανί» μεγάλο σχεδόν όσο ένα ρινγκ του μποξ (32 τετραγωνικών μέτρων) και θα προσπαθήσει να αλλάξει την τροχιά του, αξιοποιώντας τα φωτόνια του ηλιακού ανέμου που θα πέφτουν απαλά πάνω στο ιστίο. Πρόκειται για το αποκορύφωμα ενός δεκαετούς προγράμματος των επιστημόνων και μηχανικών της Πλανητικής Εταιρείας, η οποία είχε ιδρυθεί το 1980 από τρεις οραματιστές, μεταξύ των οποίων ο διάσημος αστρονόμος Καρλ Σέιγκαν. «Πριν από 40 χρόνια ο καθηγητής μου Καρλ Σέιγκαν παρουσίασε το όραμα για ένα διαστημικό σκάφος με ηλιακό ιστίο που θα μπορούσε να εξερευνήσει το διάστημα. Χιλιάδες άνθρωποι από όλον τον κόσμο υποστήριξαν αυτήν την αποστολή» δήλωσε ο επικεφαλής της Πλανητικής Εταιρείας, Μπιλ Νάι. Αν η αποστολή είναι επιτυχής, το LightSail 2 θα γίνει το πρώτο διαστημικό σκάφος που θα αλλάξει την τροχιά του γύρω από τη Γη με τη βοήθεια όχι μιας μηχανής, αλλά ενός ιστίου και του ηλιακού φωτός. Η εκτόξευσή του θα γίνει μαζί με άλλους 23 δορυφόρους που θα τεθούν σε τρεις διαφορετικές τροχιές, στο πλαίσιο του πιλοτικού διαστημικού προγράμματος Space Test Programm-2 του υπουργείου Άμυνας των ΗΠΑ. Το LightSail-2 θα βρίσκεται μέσα στη διαστημοσυσκευή Prox-1 που θα έχει μέγεθος βαλίτσας και θα απελευθερωθεί από αυτήν επτά μέρες μετά την εκτόξευσή του. Λίγες μέρες αργότερα το LightSail 2 θα ανοίξει τέσσερις ηλιακούς συλλέκτες και τέσσερα τριγωνικού σχήματος ιστία Mylar, με συνολική επιφάνεια 32 τετραγωνικών μέτρων και πάχους μόλις 4,5 μικρομέτρων (μικρότερα από την ανθρώπινη τρίχα), τα οποία θα στραφούν προς τον Ήλιο. Ένα μήνα μετά η συνεχής ηλιακή ώθηση ελπίζεται ότι θα επιτρέψει στο LightSail-2 να κερδίσει ύψος, κινούμενο πλέον σε υψηλότερη τροχιά από την αρχική των 300 χιλιομέτρων, φθάνοντας σε ύψος έως 865 χιλιομέτρων, υπερδιπλάσιο από αυτό του Διεθνούς Διαστημικού Σταθμού. Το LightSail-2 αναμένεται να είναι ορατό τις νύχτες από αρκετά μέρη της Γης. Αφού εκτελέσει περιφορές γύρω από τη Γη επί έναν περίπου χρόνο, τελικά θα υποκύψει στη βαρύτητα του πλανήτη μας και, χάνοντας σταδιακά ύψος, θα καταστραφεί στην ατμόσφαιρα. Η Πλανητική Εταιρεία είχε εκτοξεύσει το 2015 ένα σχεδόν πανομοιότυπο σκάφος, το LightSail-1, το οποίο δοκίμασε το σύστημα ξεδιπλώματος του ιστίου. Νωρίτερα, το 2005, είχε εκτοξεύσει μια συσκευή με μεγαλύτερο ιστίο, την Cosmos 1, η οποία όμως δεν κατάφερε να τεθεί σε τροχιά λόγω αποτυχίας του ρωσικού πυραύλου που τη μετέφερε. Το πρόγραμμα LightSail, που ξεκίνησε το 2009, έχει ήδη προσφέρει χρήσιμα στοιχεία σε άλλους φορείς. Το σκάφος NEA Scout της Αμερικανικής Διαστημικής Υπηρεσίας (NASA) θα εκτοξευτεί για τη Σελήνη με την πρώτη πτήση του νέου μεγάλου αμερικανικού πυραύλου βαρέων βαρών Space Launch System (SLS) και θα χρησιμοποιήσει ένα ηλιακό ιστίο για να επισκεφθεί έναν κοντινό στη Γη αστεροειδή. Το πρώτο ηλιακό «πανί» είχε τεθεί σε τροχιά από την Ιαπωνική Διαστημική Υπηρεσία το 2010, ενώ λίγο αργότερα την ίδια χρονιά η NASA έκανε κάτι ανάλογο. Στόχος από τότε μέχρι σήμερα είναι να δοθεί μια απάντηση στο κατά πόσον τα ηλιακά ιστία αποτελούν εναλλακτικό τρόπο κίνησης είτε μικρών δορυφόρων μέσα στο ηλιακό μας σύστημα είτε ακόμη και μεγαλύτερων σκαφών για μακρινά διαστρικά ταξίδια, χωρίς να χρειάζονται τόνοι καυσίμων που θα βαραίνουν υπερβολικά το σκάφος. Από την άλλη, τα ηλιακά ιστία επιτρέπουν μια αργή αλλά συνεχή πρόωση, οπότε θεωρητικώς τουλάχιστον είναι δυνατόν να αναπτυχθούν απίστευτες ταχύτητες. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/06/22/science-technology/lightsail-2-pros-ektokseysi-to-peiramatiko-iliako-istioforo/
Tech,tanea.gr,Αρχαιολόγοι ανακάλυψαν στην Αλεξάνδρεια ψηφιδωτό μωσαϊκό του 4ου-7ου αι. μ.Χ.,19 Ιουλίου 2019 | 09:30,tanea.gr,"Ένα έγχρωμο ψηφιδωτό ανακοινώθηκε ότι ανακαλύφθηκε από μία αιγυπτιο-πολωνική αρχαιολογική ομάδα, μέσα σε ένα μεγάλο οικισμό στην περιοχή Κομ Ελ Ντίκα στην Αλεξάνδρεια της Αιγύπτου. Ο αιγυπτιακός τύπος κάνει λόγο για μία μεγάλη ανακάλυψη, έργο των δύο ομάδων στις οποίες συμπεριλαμβάνονται αρχαιολόγοι από το Πολωνικό Κέντρο Μεσογειακής Αρχαιολογίας στο Πανεπιστήμιο της Βαρσοβίας, οι οποίοι αποκάλυψαν τα ερείπια ενός τεράστιου οικισμού. Μέσα σε ένα από τα σπίτια του οικισμού, βρέθηκε το καλά διατηρημένο μωσαϊκό πάτωμα. Ο οικισμός χρονολογείται μεταξύ του 4ου έως 7ου αιώνα μ.Χ. και περιλαμβάνει ένα μικρό θέατρο, ένα μεγάλο αυτοκρατορικό λουτρό και 22 αίθουσες διαλέξεων.  ",https://www.tanea.gr/2019/07/19/science-technology/arxaiologoi-anakalypsan-stin-aleksandreia-psifidoto-mosaiko-tou-4ou-7ou-ai-m-x/
Tech,tanea.gr,Σενάρια περί εξωγήινων πυροδοτεί μυστηριώδης λάμψη σε φωτογραφία του ρόβερ Curiosity,22 Ιουνίου 2019 | 08:56,tanea.gr,"Το ρόβερ Curiosity της Αμερικανικής Διαστημικής Υπηρεσίας (NASA) τράβηξε μια φωτογραφία στον Αρη, όπου φαίνεται μια μυστηριώδης λάμψη σε ένα μακρινό λόφο. Στην ασπρόμαυρη φωτογραφία, μπροστά από ένα βραχώδες τοπίο, μια μακριά και ακανόνιστη λευκή λάμψη φαίνεται να περνάει από πάνω. Δεν είναι η πρώτη φορά που οι κάμερες του ρόβερ έχουν τραβήξει φωτογραφίες με ανωμαλίες, οι οποίες δεν είναι εύκολο να εξηγηθούν, με πιο χαρακτηριστική περίπτωση μια φωτογραφία του 2014. Η ανωμαλία αυτή τη φορά ήταν μάλλον αστραπιαία, καθώς οι φωτογραφίες που τραβήχτηκαν ένα λεπτό πριν και ένα λεπτό μετά την επίμαχη φωτογραφία, δεν δείχνουν καμία λάμψη. Οι συνωμοσιολόγοι και οι μονίμως καχύποπτοι για μια ακόμη φορά πιστεύουν ότι πρόκειται για εξωγήινους, αλλά η NASA θεωρεί σαφώς πιθανότερο ότι η λάμψη προέρχεται από κάποια ηλιακή αντανάκλαση στους βράχους ή από την κοσμική ακτινοβολία ή από μια αναλαμπή στον ίδιο το φακό της κάμερας. Το Curiosity έφθασε στον γειτονικό πλανήτη το 2012 και διαθέτει 17 κάμερες. Όλα αυτά τα χρόνια περιδιαβαίνει αργά τον Άρη και έχει στείλει στη Γη ένα μεγάλο όγκο δεδομένων και φωτογραφιών. «Σε χιλιάδες εικόνες που έχουμε πάρει από το Curiosity, βλέπουμε σχεδόν κάθε εβδομάδα μερικές με φωτεινά σημεία. Οι πιο πιθανές εξηγήσεις είναι ότι προκαλούνται από κοσμικές ακτίνες ή από το φως του Ήλιου που αντανακλάται από τις επιφάνειες των βράχων», δήλωσε ο Τζάστιν Μάκι, μέλος της επιστημονικής ομάδας του ρόβερ, σύμφωνα με τις βρετανικές «Ιντιπέντεντ» και «Ντέιλι Μέιλ».  ",https://www.tanea.gr/2019/06/22/science-technology/senaria-peri-eksogiinon-pyrodotei-mystiriodis-lampsi-se-fotografia-tou-rover-curiosity/
Tech,tanea.gr,Κοροναϊός: Eπηρεάζει ο ζεστός καιρός την εξάπλωση της νόσου;,29 Μαρτίου 2020 | 20:36,tanea.gr,"Πολλές μολυσματικές ασθένειες επιβραδύνονται με τις εποχές. Η γρίπη συνήθως φθάνει με τους ψυχρότερους χειμερινούς μήνες. Άλλοι, όπως ο τυφοειδής πυρετός, τείνουν να κορυφώνονται κατά τη διάρκεια του καλοκαιριού. Οι περιπτώσεις ιλαράς μειώνονται κατά τη διάρκεια του καλοκαιριού σε εύκρατα κλίματα, ενώ σε τροπικές περιοχές κορυφώνονται κατά την ξηρή περίοδο. Ίσως πολλοί άνθρωποι τώρα ρωτούν αν μπορούμε να περιμένουμε παρόμοια εποχικότητα με τον Covid-19. Από τότε που πρωτοεμφανίστηκε στην Κίνα γύρω στα μέσα Δεκεμβρίου, ο ιός εξαπλώθηκε γρήγορα, με τον αριθμό των περιπτώσεων να αυξάνεται πλέον έντονα στην Ευρώπη και τις ΗΠΑ. Πολλές από τις μεγαλύτερες εστίες εμφανίστηκαν σε περιοχές όπου ο καιρός είναι πιο ψυχρός, οδηγώντας σε εικασίες ότι η νόσος μπορεί να αρχίσει να απομακρύνεται με την άφιξη του καλοκαιριού. Ο ιός που προκαλεί τον Covid-19 – ο οποίος έχει ονομασθεί επίσημα ως SARS-CoV-2 – είναι πολύ καινούργιος για να έχει σταθερά στοιχεία σχετικά με τον τρόπο με τον οποίο οι περιπτώσεις θα αλλάξουν με τις εποχές. Ο στενά συνδεδεμένος ιός Sars που εξαπλώθηκε το 2003 περιορίστηκε γρήγορα, πράγμα που σημαίνει ότι υπάρχουν λίγες πληροφορίες για το πώς επηρεάστηκε από τις εποχές. Υπάρχουν κάποιες ελπίδες ότι καθώς οι θερμοκρασίες ανεβαίνουν στο βόρειο ημισφαίριο, θα αρχίσουν να μειώνουν τις περιπτώσεις του κοροναϊού. Μια μελέτη που διεξήχθη πριν από 10 χρόνια από την Kate Templeton, από το Κέντρο Μολυσματικών Νόσων στο Πανεπιστήμιο του Εδιμβούργου, στη Βρετανία, διαπίστωσε τρεις κοροναϊούς  – όλοι ελήφθησαν από ασθενείς με λοιμώξεις του αναπνευστικού συστήματος σε νοσοκομεία και χειρουργικές επεμβάσεις στο Εδιμβούργο  -. Αυτοί οι ιοί φάνηκαν να προκαλούν λοιμώξεις κυρίως μεταξύ Δεκεμβρίου και Απριλίου – παρόμοιο με αυτό που παρατηρήθηκε με τη γρίπη. Ένας τέταρτος κοροναϊός, ο οποίος βρέθηκε κυρίως σε ασθενείς με μειωμένο ανοσοποιητικό σύστημα, ήταν πολύ πιο σποραδικός. Υπάρχουν μερικές πρώτες ενδείξεις ότι ο Covid-19 μπορεί επίσης να έχει συγκεκριμένη έξαρση ανάλογα με τις εποχές.  Η εξάπλωση των κρουσμάτων της νέας νόσου σε όλο τον κόσμο φαίνεται να δείχνει ότι προτιμά τις δροσερές και ξηρές συνθήκες . Μια μη δημοσιευμένη ανάλυση που συγκρίνει τον καιρό σε 500 τοποθεσίες σε όλο τον κόσμο όπου υπήρξαν περιπτώσεις Covid-19 φαίνεται να υποδηλώνει μια σύνδεση μεταξύ της εξάπλωσης του ιού και της θερμοκρασίας, της ταχύτητας του ανέμου και της σχετικής υγρασίας. Μια άλλη μη δημοσιευμένη μελέτη έδειξε επίσης ότι οι υψηλότερες θερμοκρασίες συνδέονται με τη χαμηλότερη συχνότητα εμφάνισης του Covid-19, αλλά σημειώνει ότι η θερμοκρασία από μόνη της δεν επηρεάζει από μόνη της τα κρούσματα σε παγκόσμιο επίπεδο. Περαιτέρω, ως τώρα μη δημοσιευμένη έρευνα προβλέπει ότι τα εύκρατα ζεστά και κρύα κλίματα είναι τα πιο ευάλωτα στην τρέχουσα έκρηξη του Covid-19, ακολουθούμενα από άνυδρες περιοχές. Τα τροπικά μέρη του κόσμου είναι πιθανό να επηρεαστούν λιγότερο, λένε οι ερευνητές.  Οι πανδημίες συχνά δεν ακολουθούν τα ίδια εποχιακά πρότυπα που παρατηρούνται σε πιο φυσιολογικές εστίες  . Αλλά χωρίς πραγματικά δεδομένα σε όλες τις εποχές, οι ερευνητές βασίζονται στη μοντελοποίηση υπολογιστών για να προβλέψουν τι μπορεί να συμβεί κατά τη διάρκεια του έτους. Η εξαγωγή των δεδομένων σχετικά με τη εποχικότητα του Covid-19 με βάση τους ενδημικούς κοροναϊούς – ιούς που κυκλοφορούν στον πληθυσμό για κάποιο χρονικό διάστημα – είναι κάτι το δύσκολο. Οι ενδημικοί ιοί είναι εποχιακοί για διάφορους λόγους που δεν ισχύουν σήμερα για την πανδημία του Covid-19. Πηγή: bbc.com  ",https://www.tanea.gr/2020/03/29/science-technology/koronaio-epireazei-o-zestos-kairos-tin-eksaplosi-tis-nosou/
Tech,tanea.gr,Αποκλειστικό MEGA: Ερευνήτρια προειδοποιεί για την υδροξυχλωροκίνη,29 Μαρτίου 2020 | 22:30,tanea.gr,"Στη μάχη για την ανακάλυψη φαρμάκου που θα εξουδετερώσει τον κοροναϊό έχουν ριχτεί πανεπιστήμια και εταιρίες σε όλο τον κόσμο. Στο Πανεπιστήμιο της Μινεσότα οι ερευνητές κάνουν αγώνα ταχύτητας απέναντι στο χρόνο για να διαπιστώσουν -σε ειδική μελέτη- την αποτελεσματικότητα ενός πολλά υποσχόμενου φαρμάκου. Ωστόσο προειδοποιούν ότι η άσκοπη και αλόγιστη χρήση της υδροξυχλωροκίνης μπορεί να αποβεί μοιραία. Όπως ανέφερε η γιατρός – ερευνήτρια Radha Rajasingham, μιλώντας στο MEGA, «έχουμε ξεκινήσει κλινικές μελέτες για την αξιολόγηση σε άτομα υψηλού κινδύνου του αν η υδροξυχλωροκίνη μπορεί να τους προστατεύσει από το να προσβληθούν από τον κοροναϊό». «Ξέρουμε ότι σε συνθήκες εργαστηρίου, αυτό το φάρμακο μειώνει το φορτίο του κοροναϊού, αλλά δεν γνωρίζουμε αν μπορεί να προστατεύσει τους ανθρώπους ή και να τους θεραπεύσει» πρόσθεσε η ίδια, σημειώνοντας ότι «σε έξι έως οχτώ εβδομάδες είναι πιθανό να έχουμε στη διάθεσή μας κάποια αποτελέσματα». Αναφερόμενη σε όσους έχουν σπεύσει να αγοράσουν υδροξυχλωροκίνη από τα φαρμακεία, η γιατρός τόνισε ότι «αυτό είναι μια κακή ιδέα, γιατί δεν γνωρίζουμε καθόλου αν το φάρμακο λειτουργεί. Υπάρχουν αναφορές από ανθρώπους που το έχουν πάρει για εφιάλτες, ενώ δεν είναι ασφαλές και για τους καρδιοπαθείς. Μπορεί να προκαλέσει αρρυθμίες, ιδιαίτερα αν ήδη λαμβάνουν άλλα φάρμακα». ",https://www.tanea.gr/2020/03/29/science-technology/apokleistiko-mega-ereynitria-proeidopoiei-gia-tin-ydroksyxlorokini/
Tech,tanea.gr,Εννέα πράγματα που δεν γνωρίζουμε ακόμη για τον ιό,29 Μαρτίου 2020 | 23:09,tanea.gr,"Παρά τις τεράστιες προσπάθειες που καταβάλουν επιστήμονες σε όλο τον κόσμο για την αντιμετώπιση του κοροναϊού, υπάρχουν ακόμα αρκετά σημεία που παραμένουν άγνωστα για τον ιό. Το  BBC  παρουσιάζει εννέα άγνωστους παράγοντες: Πόσοι έχουν μολυνθεί Τα επιβεβαιωμένα κρούσματα είναι εκατοντάδες χιλιάδες ανά τον πλανήτη, ωστόσο θεωρείται πως αυτό είναι μόνο κλάσμα του συνόλου. Επίσης, υπάρχει άγνωστος αριθμός ασυμπτωματικών περιπτώσεων -άτομα δηλαδή που έχουν τον ιό αλλά δεν νιώθουν άρρωστοι. Η ανάπτυξη τεστ αντισωμάτων θα βοηθήσει στο να απαντηθεί αυτό το ερώτημα, και τότε θα γίνει γνωστό πόσο πολύ ή πόσο εύκολα εξαπλώνεται ο ιός. Πόσο φονικός είναι Εφόσον δεν είναι γνωστό με βεβαιότητα πόσα είναι τα κρούσματα, δεν μπορούν να είναι γνωστά με βεβαιότητα τα επίπεδα θνησιμότητας. Αυτή τη στιγμή υπολογίζεται ότι γύρω στο 1% αυτών που μολύνονται, πεθαίνουν. Ωστόσο είναι πολλοί οι ασυμπτωματικοί, οπότε ίσως το ποσοστό είναι μικρότερο. Το πλήρες εύρος των συμπτωμάτων Τα κύρια συμπτώματα είναι πυρετός και βήχας. Ωστόσο, έχουν αναφερθεί πονόλαιμος, πονοκέφαλος και διάρροια, καθώς και απώλεια όσφρησης σε κάποιους. Επίσης, τίθεται το ερώτημα αν υπάρχουν ήπια συμπτώματα κρυολογήματος, όπως καταρροή ή φτερνίσμα σε κάποιους ασθενείς. Μελέτες έχουν δείξει πως αυτό είναι πιθανόν και ότι μπορεί να υπάρχουν μολυσματικά κρούσματα χωρίς καν να γνωρίζουν ότι έχουν τον ιό. Ο ρόλος των παιδιών στην εξάπλωση Τα παιδιά μπορεί να κολλήσουν, ωστόσο στις περισσότερες περιπτώσεις παρουσιάζουν ήπια συμπτώματα και οι θάνατοι είναι λίγοι σε σχέση με άλλες ηλικιακές ομάδες. Τα παιδιά θεωρείται γενικότερα πως εξαπλώνουν ασθένειες, εν μέρει επειδή έρχονται σε επαφή με πολλά άτομα, αλλά με αυτόν τον ιό δεν είναι ξεκάθαρο πόσο συμβάλλουν στην εξάπλωση. Από πού προήλθε Ο ιός εμφανίστηκε στην επαρχία Ουχάν της Κίνας στα τέλη του 2019, όταν υπήρξε σειρά κρουσμάτων σε αγορά ζώων. Ο Sars-CoV-2 συνδέεται στενά με ιούς που μολύνουν νυχτερίδες, ωστόσο εκτιμάται πως πέρασε από τις νυχτερίδες σε κάποιο άλλο ζώο και μετά από αυτό στον άνθρωπο. Είναι άγνωστο ποιο ήταν αυτό το ζώο – και θα μπορούσε να αποτελεί πηγή μολύνσεων. Τι θα συμβεί το καλοκαίρι Η γρίπη και το κρυολόγημα υποχωρούν τους θερινούς μήνες, ωστόσο είναι ακόμα άγνωστο εάν ο θερμότερος καιρός θα επηρεάσει την εξάπλωση του κοροναϊού. Κάποιοι ειδικοί έχουν εκτιμήσει πως είναι πιθανόν να μη συμβεί κάτι τέτοιο ή να είναι μικρότερης κλίμακας σε σχέση με το κρυολόγημα και τη γρίπη. Επίσης, ακόμα και αν γίνει αυτό, υπάρχει εκ νέου ο κίνδυνος να αυξηθούν τα κρούσματα τον χειμώνα. Γιατί κάποιοι παρουσιάζουν πιο σοβαρά συμπτώματα Για τους περισσότερους πρόκειται για ήπια ασθένεια, ωστόσο περίπου το 20% παρουσιάζουν σοβαρότερα συμπτώματα. Αυτό μπορεί να οφείλεται στην κατάσταση του ανοσοποιητικού συστήματος, και ίσως υπάρχουν γενετικοί παράγοντες. Εάν αυτό γίνει κατανοητό, θα βοηθήσει σημαντικά στη διαχείριση της κατάστασης. Πόσο κρατά η ανοσία Σε ό,τι αφορά στο ερώτημα αυτό, υπάρχουν πολλές εικασίες, αλλά δυστυχώς λίγα στοιχεία. Εφόσον οι ασθενείς αναρρώνουν, αυτό σημαίνει ότι το ανοσοποιητικό τους έχει αντιδράσει αποτελεσματικά. Ωστόσο η ασθένεια κυκλοφορεί εδώ και λίγους μήνες και υπάρχει έλλειψη εκτενών δεδομένων. Υπάρχουν αναφορές για ασθενείς που μολύνθηκαν δύο φορές, όμως ενδέχεται αυτό να οφείλεται σε λάθη στα τεστ. Το θέμα της ανοσίας είναι εξαιρετικά σημαντικό για να γίνει κατανοητό τι θα συμβεί μακροπρόθεσμα. Το αν ο ιός θα μεταλλαχθεί Οι ιοί μεταλλάσσονται συνέχεια, μα οι περισσότερες μεταβολές στον γενετικό τους κώδικα δεν φέρνουν σημαντικές διαφορές. Ως γενικός κανόνας, ισχύει ότι οι ιοί γίνονται λιγότερο φονικοί μακροπρόθεσμα, αλλά αυτό δεν είναι ούτε βέβαιο ούτε εγγυημένο με κάποιον τρόπο. Η ανησυχία είναι πως, αν ο ιός μεταλλαχθεί, το ανοσοποιητικό δεν θα τον αναγνωρίζει και το εμβόλιο παύει να είναι να είναι αποτελεσματικό.  ",https://www.tanea.gr/2020/03/29/science-technology/ennea-pragmata-pou-den-gnorizoume-akomi-gia-ton-io/
Tech,tanea.gr,Εκτιμήσεις ειδικών για το αν πεθαίνει ο ιός με τη ζέστη,31 Μαρτίου 2020 | 21:27,tanea.gr,"Ενώ η εξάπλωση του κοροναϊού στην Ελλάδα και στην Ευρώπη βρίσκεται σε πλήρη εξέλιξη και αναμένεται κορύφωσή της το προσεχές διάστημα, εξ’ ου και οι επιστήμονες είναι ιδιαίτερα αυστηροί σε ό,τι αφορά στην εφαρμογή των μέτρων κατά της εξάπλωσης του ιού, αρκετή συζήτηση γίνεται για τις επιπτώσεις της ανόδου της θερμοκρασίας στην εξέλιξη της νόσου. Πολλοί είναι εκείνοι που πιστεύουν ότι, όπως συμβαίνει και με την εποχική γρίπη, έτσι και με τον κοροναϊό, η άνοδος της θερμοκρασίας θα έχει ως αποτέλεσμα να περιοριστεί η μεταδοτικότητα του ιού, η οποία αυτή τη στιγμή βρίσκεται σε πολύ υψηλά επίπεδα. Από τότε που ο ιός πρωτοεμφανίστηκε στην Κίνα γύρω στα μέσα Δεκεμβρίου, εξαπλώθηκε γρήγορα, με τον αριθμό των κρουσμάτων να αυξάνεται πλέον ραγδαία σε Ευρώπη και ΗΠΑ. Πολλές από τις μεγαλύτερες εστίες της πανδημίας εντοπίστηκαν σε περιοχές όπου ο καιρός είναι πιο ψυχρός, οδηγώντας σε εικασίες ότι η νόσος μπορεί να αρχίσει να εξασθενεί το καλοκαίρι. Πολλοί ειδικοί, ωστόσο, αμφισβητούν ότι η ζέστη θα επηρεάσει τον ιό, ενώ άλλοι εμφανίζονται ιδιαίτερα επιφυλακτικοί ως προς το παραπάνω σενάριο, καθώς δεν διαθέτουν ακόμη επαρκή στοιχεία. Την ίδια ώρα, αχτίδα αισιοδοξίας δίνουν στοιχεία που προέκυψαν από ελληνική έρευνα. Στο ζήτημα αναφέρθηκε ο εκπρόσωπος του υπουργείου Υγείας για τον κοροναϊό, καθηγητής Λοιμωξιολογίας Σωτήρης Τσιόδρας, στο πλαίσιο της ημερήσιας ενημέρωσης για τον ιό. Όπως είπε «υπάρχουν ορισμένα επιστημονικά δεδομένα που λένε ότι οι αναπνευστικοί ιοί, και οι κοροναϊοί, το καλοκαίρι υποχωρούν. Ειδικά σε υψηλές θερμοκρασίες, αλλά με χαμηλά ποσοστά υγρασίας, αφού έχουν ένα περίβλημα από λίπος που ενισχύει τη δράση του στο νερό. Επίσης, άλλες αναλύσεις εκτιμούν ότι με τη βροχή τα σταγονίδια του ιού πέφτουν πιο εύκολα από την ατμόσφαιρα» τόνισε χαρακτηριστικά, επισημαίνοντας ωστόσο πως «δεν ξέρουμε για τον κοροναϊό τι θα γίνει το καλοκαίρι». «Ελπίζουμε ότι θα μειωθεί η διασπορά και η επιβίωσή του στο περιβάλλον» πρόσθεσε. Τι έχουν δείξει τα στοιχεία από άλλους κοροναϊούς Ειδικοί επί λοιμωδών νοσημάτων υποστηρίζουν ότι, αν και είναι πιθανό οι παράγοντες που προκαλούν υποχώρηση άλλων ιών κατά τη διάρκεια των καλοκαιρινών μηνών να επηρεάσουν ομοίως και τον νέο κοροναϊό (COVID-19), δεν υπάρχει τρόπος να είμαστε σίγουροι. «Ο ιός, ο SARS-CoV-2, είναι πολύ καινούριος για να έχουμε ισχυρά δεδομένα για το πώς θα αλλάξει ο ρυθμός μετάδοσης της νόσου ανάλογα με την εποχή» εξηγεί σε δημοσίευμά του το BBC. Υπάρχουν ωστόσο στοιχεία από άλλους κοροναϊούς που προσέβαλαν ανθρώπους που μπορεί να μας βοηθήσουν να καταλάβουμε αν ο Covid-19 θα γίνει τελικά εποχικός. Μελέτη που διεξήχθη πριν από 10 χρόνια από την Κέιτ Τέμπλετον, από το Κέντρο Μολυσματικών Νόσων του Πανεπιστημίου του Εδιμβούργου, διαπίστωσε ότι τρεις κοροναϊοί – όλοι ελήφθησαν από ασθενείς με λοιμώξεις του αναπνευστικού συστήματος σε νοσοκομεία του Εδιμβούργου- έδειξαν «αξιοσημείωτη χειμερινή εποχικότητα και φάνηκε να προκαλούν λοιμώξεις κυρίως μεταξύ Δεκεμβρίου και Απριλίου. Ένας τέταρτος κοροναϊός, ο οποίος βρέθηκε κυρίως σε ασθενείς με εξασθενημένο ανοσοποιητικό, ήταν πολύ πιο σποραδικός. «Πρόωρο» να υποθέτουμε ότι θα σταματήσει το καλοκαίρι Η δρ. Nancy Messionnier από το αμερικανικό Κέντρο Ελέγχου και Πρόληψης Νοσημάτων (CDC) διαμήνυσε ότι πρέπει να μην υποθέτουμε ότι τα κρούσματα θα μειωθούν, καθώς η θερμοκρασία θα ανεβαίνει. Είναι πολύ νωρίς για να πούμε με βεβαιότητα ότι ο θερμότερος καιρός θα επηρεάσει την εξάπλωση της νόσου COVID-19. Υπάρχουν πιθανώς πολλοί παράγοντες που θα καθορίσουν το πότε και το πώς θα λήξει η έξαρση. Η εξάπλωση του κοροναϊού, η αποτελεσματικότητα των πρακτικών ελέγχου των λοίμωξης, ο καιρός και η ανθρώπινη ανοσία θα συμβάλουν σε αυτό. Επίσης, επειδή ο κοροναϊός είναι κάτι καινούριο, δεν υπάρχει φυσική ανοσία στον γενικό πληθυσμό και έτσι η κάθε υπόθεση μπορεί να διαψευστεί. Δεν είναι καλοκαίρι παντού ταυτόχρονα Σύμφωνα την Washington Post, αν και οι μεγαλύτερες ομάδες κοροναϊών βρίσκονται πάνω από τον ισημερινό της Κίνας, της Νότιας Κορέας, της Ιταλίας, της Ιαπωνίας και του Ιράν, ο νέος κοροναϊός έχει ήδη εξαπλωθεί σε όλες τις ηπείρους εκτός από την Ανταρκτική. Αυτό περιλαμβάνει χώρες όπως η Βραζιλία και η Αυστραλία στο νότιο ημισφαίριο. Οι ειδικοί προειδοποιούν ότι, ακόμη και αν η εποχιακή αλλαγή στο βόρειο ημισφαίριο προκαλέσει ανάσχεση του αριθμού των κρουσμάτων, μπορεί να σημαίνει ότι σε άλλα μέρη του πλανήτη η εξάπλωσή του θα παρουσιάζει αύξηση. Ο χειμώνας στο νότιο ημισφαίριο θα ξεκινήσει μέσα στους επόμενους μήνες, γεγονός που θα οδηγήσει ενδεχομένως σε παγκόσμια αναστροφή των εστιών κοροναϊού στον πλανήτη. Ακόμη κι αν μειωθεί το καλοκαίρι, μπορεί να επιστρέψει αργότερα Την ίδια ώρα, οι ειδικοί προειδοποιούν ότι, ακόμη και αν ο κοροναϊός γίνει λιγότερο «ενεργός» το καλοκαίρι, θα μπορούσε να επιστρέψει εάν δεν τεθούν υπό έλεγχο οι εστίες του ανά χώρα. Αν η συνεχιστεί η εξάπλωσή του σε πολλές χώρες, θα είναι πολύ δύσκολο να τον εξαλείψουμε. Υπάρχει ο κίνδυνος να καταλήξει να γίνει εποχιακός ιός, όπως η γρίπη. Κατά την έξαρση του ιού H1N1 το 2009, η οποία ξεκίνησε τον Απρίλιο εκείνου του έτους, καθώς ο ιός προσαρμόστηκε στον ανθρώπινο πληθυσμό, υιοθέτησε ένα εποχιακό μοτίβο, με τις περισσότερες λοιμώξεις να συμβαίνουν κατά τους χειμερινούς μήνες. Επομένως, δεν πρέπει να βασίζουμε τις ελπίδες μας στις αυξημένες θερμοκρασίες του καλοκαιριού. Οι προσπάθειές μας πρέπει να είναι ο περιορισμός της εξάπλωσής του, η καλύτερη και πιο έγκαιρη διάγνωσή του και η ανάπτυξη ενός εμβολίου που θα τον αδρανοποιεί. Αχτίδα αισιοδοξίας από ελληνική έρευνα Την ίδια ώρα πάντως, νέα ελληνική μελέτη φαίνεται να δείχνει πως η διασπορά του κοροναϊού σε χώρες με υψηλές θερμοκρασίες είναι μικρότερη. Τη μελέτη διεξάγει η Πνευμονολογική Κλινική του Πανεπιστημίου Θεσσαλίας με συντονιστή τον καθηγητή Πνευμονολογίας, Κωνσταντίνο Γουργουλιάνη και κ. ερευνήτρια την δρ. Ουρανία Κώτσιου, σε συνεργασία με το Μετσόβιο Κέντρο Διεπιστημονικής Έρευνας του Εθνικού Μετσόβιου Πολυτεχνείου και το Τμήμα Διοίκησης Επιχειρήσεων του Πανεπιστημίου Πατρών. «Εντοπίσαμε μια σαφή επίδραση της θερμοκρασίας στο ρυθμό εξάπλωσης της νόσου, καθώς οι χώρες με χαμηλότερες θερμοκρασίες και ιδιαίτερα με μέσες τιμές 0-18 βαθμών Κελσίου εμφανίζουν ταχύτερα μεγαλύτερο αριθμό νέων κρουσμάτων COVID-19 ανά ημέρα, και μεγαλύτερο συνολικό αριθμό επιβεβαιωμένων κρουσμάτων, σε σύγκριση με τις χώρες με υψηλότερη μέση θερμοκρασία. Σύμφωνα με τις αναλύσεις μας η επίδραση της θερμοκρασίας φαίνεται να είναι ανεξάρτητη από το χρόνο εκδήλωσης του πρώτου κρούσματος και της πυκνότητας του πληθυσμού. Φυσικά στον τελικό αριθμό των κρουσμάτων πρωτεύοντα ρόλο παίζει η λήψη μέτρων πρόληψης της διάδοσης του ιού και τα συστήματα καταγραφής κρουσμάτων της κάθε χώρας, τα οποία θα πρέπει να συνυπολογιστούν» ανέφερε με δηλώσεις του δήλωσε ο καθηγητής Πνευμονολογίας, Κωνσταντίνος Γουργουλιάνης. Σε κάθε περίπτωση, ακόμη και αν ο Covid-19 παρουσιάζει κάποια εποχική μεταβλητότητα, είναι απίθανο να εξαφανιστεί εξ’ ολοκλήρου κατά τη διάρκεια των καλοκαιρινών μηνών. Ωστόσο, ακόμη και μια σημαντική μείωση στον αριθμό των κρουσμάτων θα ήταν ιδιαίτερα χρήσιμη ώστε τα συστήματα υγείας να προετοιμαστούν κατάλληλα.  ",https://www.tanea.gr/2020/03/31/science-technology/ektimiseis-eidikon-gia-to-an-pethainei-o-ios-me-ti-zesti/
Tech,tanea.gr,Σήμερα η εκτόξευση του Σογιούζ προς τον Διεθνή Διαστημικό Σταθμό,20 Ιουλίου 2019 | 08:39,tanea.gr,"Σήμερα θα γίνει η εκτόξευση του ρωσικού επανδρωμένου πυραύλου Soyuz MC-13 από το κοσμοδρόμιο Μπαϊκονούρ στο Καζακστάν με προορισμό τον Διεθνή Διαστημικό σταθμό. Μάλιστα, η ημερομηνία συμπέφτει με αυτή της προσελήνωσης του διαστημόπλοιου Apollo 11 από τις ΗΠΑ το 1969. Το πλήρωμα του πυραύλου είναι τριμελές: επικεφαλής της αποστολής είναι ο Ρώσος Αλεξάντερ Σκβόρτσοβ, ενώ μαζί του θα είναι ο Ιταλός μηχανικός Λούκα Παρμιτάνο και ο Αμερικάνος αστροναύτης της NASA Άντριου Μόργκαν. Μάλιστα, οι αστροναύτες του διαστημοπλοίου Soyuz MC-13 θα φέρουν ένα διακριτικό στη διαστημική στολή τους που θα μνημονεύει την ιστορική προσσελήνωση που πραγματοποίησε το διαστημόπλοιο Apollo 11 πριν από 50 χρόνια. Την δήλωση αυτή έκανε ο αστροναύτης της Ευρωπαϊκής Διαστημικής Υπηρεσίας (ESA) Λούκα Παρμιτάνο. «Στο δεξί μέρος των διαστημικών μας στολών υπάρχει ένα διακριτικό που θα μνημονεύει την ιστορική αποστολή του Apollo 11. Αν παρατηρήσετε μάλιστα προσεκτικά, θα διαπιστώσετε μια μεγάλη ομοιότητα με το διακριτικό που έφεραν τα μέλη του πληρώματος του Apollo 11. Στο διακριτικό μπορείτε να διακρίνετε τον αστερισμό του Αετού, τη Σελήνη και τη Γη, καθώς και τρία αστέρια, που απεικονίζουν τον λατινικό αριθμό 50» είπε ο Παρμιτάνο. Το ότι δεν υπάρχουν ονόματα των αστροναυτών πάνω στα διακριτικά, είπε ο Παρμιτάνο , όπως δεν υπήρχαν και στα μέλη του πληρώματος του Apollo 11, σημαίνει ότι όπως η επιτυχία της αποστολής εκείνης ανήκε σε όλη της ανθρωπότητα έτσι και η επιτυχία της αποστολής αυτής ανήκει σε όλη την ανθρωπότητα. Ο Λούκα Παρμιτάνο, κατέληξε λέγοντας, ότι για τον ίδιο ήταν απρόσμενο το ότι η ημερομηνία της αποστολής του Soyuz MC-13 στον Διεθνή Διαστημικό Σταθμό (ISS) συνέπεσε με την αποστολή του Apollo 11 στην Σελήνη που πραγματοποιήθηκε στις 20 Ιουλίου του 1969.  ",https://www.tanea.gr/2019/07/20/science-technology/simera-i-ektokseysi-tou-sogiouz-pros-ton-diethni-diastimiko-stathmo/
Tech,tanea.gr,Φωτογραφίες από το Διάστημα δείχνουν πριν και μετά την πανδημία,31 Μαρτίου 2020 | 23:58,tanea.gr,"Σχεδόν ο μισός πλανήτης, δηλαδή 3,6 δισεκατομμύρια άνθρωποι, βρίσκονται σε καραντίνα λόγω της πανδημίας του κοροναϊού. Οι περισσότερες χώρες έχουν πάρει αυστηρά περιοριστικά μέτρα, όπως η απαγόρευση κυκλοφορίας και η παραμονή στο σπίτι. Ο αντίκτυπος του ιού δεν είναι φανερός μόνο στην καθημερινότητά μας, αλλά και στον πλανήτη. Ήδη είναι γνωστό ότι έχει περιοριστεί κατά πολύ η ατμοσφαιρική και η θαλάσσια ρύπανση λόγω της διακοπής των ανθρώπινων δραστηριοτήτων. Το γεγονός ότι δεν κυκλοφορεί… ψυχή στον δρόμο φαίνεται ακόμα και από το διάστημα. Μεγάλες πόλεις που συνήθως σφύζουν από ζωή έχουν αδειάσει λόγω του Covid-19. Ουχάν, Κίνα Στην Ουχάν, μία πόλη των 11 εκατομμυρίων, πρωτοξεκίνησε η επιδημία του ιού που έμελλε να αλλάξει τον κόσμο. Εδώ και δύο μήνες, ισχύουν αυστηρά μέτρα απαγόρευσης κυκλοφορίας στην πρωτεύουσα της επαρχίας Χουμπέι. Από κάτω, μπορείτε να δείτε ένα από τα νοσοκομεία για τον κοροναϊό που χτίστηκε μέσα σε 10 μέρες: Πλατεία Τιανανμέν, Πεκίνο, Κίνα Ντουόμο, Μιλάνο, Ιταλία Η Ιταλία έχει τους περισσότερους νεκρούς από τον κοροναϊό παγκοσμίως. Το Μιλάνο είναι η πρωτεύουσα της Λομβαρδίας, της περιοχής που έχει χτυπηθεί όσο καμία άλλη από τον φονικό ιό. Βενετία, Ιταλία Πιο καθαρά από ποτέ τα νερά της Βενετίας.Μέκκα, Σαουδική Αραβία Στις 19 Μαρτίου, σταμάτησαν όλες οι προσευχές στη Μέκκα, η οποία συνήθως είναι γεμάτη με μουσουλμάνους από όλον τον κόσμο. Ο ναός Hazrat Masumeh στην Κομ του Ιράν Κόπα Καμπάνα, Ρίο ντε Τζανέιρο, Βραζιλία Αν και η Βραζιλία έχει στιγματιστεί από την ανεύθυνη πολιτική του Μπολσονάρου απέναντι στον κοροναϊό, οι Βραζιλιάνοι δείχνουν να προσέχουν περισσότερο και δεν βγαίνουν τόσο στη παραλία της Κόπα Καμπάνα.Disney World, Φλόριντα, ΗΠΑ  ",https://www.tanea.gr/2020/03/31/science-technology/fotografies-apo-to-diastima-deixnoun-prin-kai-meta-tin-pandimia/
Tech,tanea.gr,Πλύσιμο χεριών : Μια ζωτικής σημασίας συνήθεια με ιστορία μόλις… 170 ετών,28 Μαρτίου 2020 | 09:09,tanea.gr,"Πιο νέα απ’ ό,τι θα μπορούσε να φανταστεί κανείς, είναι η πιο απλή και κλασική αντισηπτική μέθοδος: Το πλύσιμο των χεριών δεν μπήκε στη ζωή μας παρά μόλις πριν από 170 χρόνια – τότε, και μετά κόπων και βασάνων, το «ανακάλυψε» η επιστήμη. Μοιάζει παράδοξο αν λάβει υπόψη του κανείς πως ο Πόντιος Πιλάτος «ένιψε τα χείρας του» πολλούς αιώνες πριν, ενώ το πλύσιμο των χεριών επιβάλλεται για λόγους καθαριότητας σε θρησκευτικές τελετές τόσο των εβραίων όσο και των μουσουλμάνων. Αν υπάρχει πάντως ένας πιονέρος της επιστήμης στο πεδίο της υγιεινής των χεριών, αυτός είναι ο Ούγγρος γιατρός Ίγκματς Σέμελβαϊς. Ήταν στα μέσα του 19ου αιώνα όταν ο Σέμελβαϊς ανέλαβε καθήκοντα βοηθού καθηγητή στο γενικό νοσοκομείο της Βιέννης. Και ήταν ο μόνος που προβληματίστηκε για το γεγονός πως στη μία μαιευτική κλινική του νοσοκομείου πέθαιναν πολύ περισσότερες γυναίκες από επιλόχειο πυρετό σε σχέση με την άλλη. Δεν άργησε να υποθέσει τον λόγο. Στη μία κλινική ασκούνταν γιατροί, στην άλλη μαίες. Οι πρώτοι έκαναν νεκροψίες, οι δεύτερες όχι. Για να καταλήξει στο συμπέρασμά του, ο Σέμελβαϊς βοηθήθηκε από την κακή τύχη ενός συναδέλφου του, ο οποίος εξέτασε ένα πτώμα έχοντας κοπεί στο χέρι με αποτέλεσμα να προσβληθεί από σηψαιμία και να πεθάνει. Συγκρίνοντας τα συμπτώματα του άτυχου γιατρού και των άτυχων λεχώνων, συμπέρανε πως η αιτία ήταν η ίδια: τα «δηλητήρια», όπως τα ονόμασε, που προέρχονταν από τα πτώματα, μετέφεραν με τα χέρια τους οι γιατροί και μόλυναν τις εγκύους. Το επόμενο βήμα ήταν να παρασκευάσει ένα διάλυμα χλωριούχου ασβεστίου όπου απολυμαίνονταν χέρια και ιατρικά εργαλεία. Η κίνηση αποδείχθηκε σωτήρια. Πριν την παρέμβασή του η θνησιμότητα των νέων μητέρων έφτανε το 18%. Μετά την επιβολή της υγιεινής των χεριών, το ποσοστό αυτό έπεσε στο 1%. Παρά τα θαυμαστά αποτελέσματα, όμως, η αντισηπτική μέθοδος του Σέμελβαϊς συνάντησε ισχυρές αντιστάσεις. Ένας λόγος ήταν πως οι άνθρωποι τότε δεν πίστευαν πως μπορεί να είναι κινητοί φορείς μικροβίων. Οι γιατροί θίγονταν στην ιδέα πως μπορούσαν να προκαλούν οι ίδιοι μολύνσεις. Η πλειονότητα, εξάλλου, προερχόταν από οικογένειες της μεσαίας ή της ανώτερης τάξης της Βιέννης. Αυτοί ήταν οι «καθαροί», ενώ βρώμικοι στα μάτια τους ήταν μόνο οι εργάτες των φτωχών στρωμάτων που είχαν άλλες συνήθειες υγιεινής ή δεν είχαν και καθόλου. Ήταν προσβλητικό επομένως γι’ αυτούς να τους πει κάποιος πως τα χέρια τους ήταν βρώμικα. Θα έπρεπε να περάσουν δέκα χρόνια για να επισημάνει ένας γιατρός που κατέκτησε τη φήμη, ο Λουί Παστέρ, την ανάγκη εξόντωσης των μικροβίων. Αλλά ακόμη περισσότερα για να ανακαλύψει ο γερμανός επιστήμονας Ρόμπερτ Κοχ τον βάκιλο του άνθρακα. Και άλλα ακόμη για να εισαγάγει ένας άγγλος χειρουργός, ο Τζόζεφ Λίστερ, την υποχρεωτική απολύμανση των χεριών στη χειρουργική. Στις αρχές του 20ου αιώνα, το πλύσιμο των χεριών δεν ήταν μια υποχρέωση των γιατρών μόνο, αλλά κάτι που έπρεπε να κάνουν όλοι. Κανείς δεν προσβαλλόταν πια και ένας από τους λόγους ήταν η φυματίωση που θέριζε εκείνη την εποχή. Αφού αποκλείστηκε η πιθανότητα να πρόκειται για κάποια κληρονομική ασθένεια, η υγιεινή των χεριών επιβλήθηκε ως ένα από τα πιο αποτελεσματικά μέσα προστασίας. Η εικόνα στο τέλος δεν ήταν πολύ διαφορετική από τη σημερινή. Οι άνθρωποι απέφευγαν τις χειραψίες, τις αγκαλιές και τα φιλιά. Το στόμα και το δέρμα είχαν καταχωρηθεί πλέον ως εστίες μικροβίων. Ο φόβος δεν κράτησε πολύ. Η πρόοδος της υγιεινής και η ανακάλυψη των εμβολίων και των αντιβιοτικών, νίκησε τους θανάτους από τα μικρόβια. Η καθαριότητα έφτασε να αμφισβητηθεί από τους χίπις ως μια μη μου άπτου συνήθεια της μπουρζουαζίας. Αλλά ακόμη και όταν πέρασε η γοητεία του κινήματος της αμφισβήτησης, η υγιεινή των χεριών δεν έγινε καθολική. Σύμφωνα με έρευνα που πραγματοποιήθηκε ανάμεσα σε αμερικανούς φοιτητές το 2009, δημοσιεύθηκε σε ιατρική επιθεώρηση και αναπαράγει η εφημερίδα «Γκάρντιαν», μετά την ούρηση πλένουν τα χέρια τους το 69% των γυναικών και το 43% των ανδρών, μετά την αφόδευση το 84% και το 78% αντίστοιχα, ενώ πριν από το φαγητό μόλις το 7% των πρώτων και το 10% των δεύτερων. Πόσο αποτελεσματικό είναι όμως το πλύσιμο των χεριών; Αναλύσεις μοντέλων σε βρετανικά νοσοκομεία έχουν δείξει πως εάν πλένει κανείς τα χέρια του πέντε με δέκα φορές περισσότερο από το συνηθισμένο, τότε μειώνει τον κίνδυνο της μόλυνσης κατά 25%. Στη μάχη κατά της εξάπλωσης μιας πανδημίας, επισημαίνεται από τους ειδικούς, το ποσοστό αυτό μπορεί να αποδειχθεί σωτήριο. Πηγή: ΑΜΠΕ  ",https://www.tanea.gr/2020/03/28/science-technology/plysimo-xerion-mia-zotikis-simasias-synitheia-me-istoria-molis-170-eton/
Tech,tanea.gr,Σύστημα τεχνητής νοημοσύνης μεταφράζει σε λόγο την ανθρώπινη εγκεφαλική δραστηριότητα,31 Μαρτίου 2020 | 08:57,tanea.gr,"Οι επιστήμονες έκαναν ακόμη ένα βήμα για τη δημιουργία μηχανών που καταλαβαίνουν τι λέει ένας άνθρωπος, αναλύοντας μόνο τα εγκεφαλικά κύτταρά του και μετατρέποντας, στη συνέχεια, αυτόματα, σε γραπτό κείμενο, τις προτάσεις του. Ερευνητές στις ΗΠΑ δημιούργησαν έναν αλγόριθμο τεχνητής νοημοσύνης, ο οποίος μπορεί να αποκωδικοποιήσει τη νευρωνική δραστηριότητα του εγκεφάλου και να τη «μεταφράσει» σε πραγματικό χρόνο σε προτάσεις με μεγάλη ακρίβεια (σφάλμα μόνο 3%), κάτι που επιτυγχάνεται για πρώτη φορά σε αυτόν τον βαθμό. Οι διεπαφές εγκεφάλου-μηχανής (brain-machine interfaces) είχαν έως τώρα περιορισμένη επιτυχία στο να αποκωδικοποιήσουν τη σκέψη με βάση μόνο την εγκεφαλική δραστηριότητα και έτσι να δημιουργήσουν τεχνητή ομιλία, έχοντας πετύχει ακρίβεια αρκετά μικρότερη από τη φυσική ομιλία, ενώ μέχρι σήμερα δεν είχαν καταφέρει να «διαβάσουν» ολόκληρες προτάσεις παρά μόνο λέξεις. Αυτήν τη φορά, οι ερευνητές, με επικεφαλής τους Τζόζεφ Μέικιν και Έντουαρντ Τσανγκ του Πανεπιστημίου της Καλιφόρνια-Σαν Φρανσίσκο, που έκαναν τη σχετική δημοσίευση στο περιοδικό νευροεπιστήμης «Nature Neuroscience», αξιοποίησαν τις τελευταίες εξελίξεις στο πεδίο της μηχανικής μετάφρασης για να εκπαιδεύσουν τεχνητά νευρωνικά δίκτυα να μετατρέπουν απευθείας τα σήματα των νευρώνων σε προτάσεις. Τέσσερις εθελοντές, στο κρανίο των οποίων είχαν εμφυτευθεί ηλεκτρόδια καταγραφής της νευρωνικής δραστηριότητας, διάβαζαν φωναχτά προτάσεις κειμένου. Το σύστημα τεχνητής νοημοσύνης έμαθε έτσι να συσχετίζει τα νευρωνικά σήματα με την ομιλία και τα συστατικά των λέξεων (φωνήεντα, σύμφωνα κ.ά.), ενώ στη συνέχεια έμαθε να «δένει» τις λέξεις σε προτάσεις. Η ακρίβεια του αλγόριθμου είναι ανάλογη εκείνης που χρησιμοποιούν τα «έξυπνα» επαγγελματικά υπολογιστικά συστήματα αυτόματης μετατροπής της ομιλίας σε γραπτό κείμενο. Πάντως, σύμφωνα με τους ερευνητές, το σύστημα χρειάζεται ακόμη περαιτέρω βελτίωση, καθώς έως τώρα δεν μπορεί να ξεπεράσει τις 30 έως 50 προτάσεις με βάση ένα λεξιλόγιο έως 250 λέξεων. Το επόμενο βήμα θα είναι να μπορεί το σύστημα να μετατρέπει σε προτάσεις τη νευρωνική δραστηριότητα ανθρώπων που απλώς σκέφτονται και δεν μιλάνε. Πηγή: ΑΠΕ-ΜΠΕ  ",https://www.tanea.gr/2020/03/31/science-technology/systima-texnitis-noimosynis-metafrazei-se-logo-tin-anthropini-egkefaliki-drastiriotita/
Tech,tanea.gr,ΝASA : Πυρετώδεις προετοιμασίες για μεγάλη αποστολή στη σκοτεινή πλευρά της Σελήνης,28 Μαρτίου 2020 | 10:48,tanea.gr,"Η απειλή του κοροναϊού δεν ήταν αρκετή -τουλάχιστον έως τώρα- για να φρενάρει τον εργασιακό οργασμό στις εγκαταστάσεις της NASA, στην Ουάσιγκτον. Με κάθε επιβεβλημένη προφύλαξη, από κοντά ή μακρόθεν, με τη χρήση του διαδικτύου, όλα τα μέλη της ισχυρής αμερικανικής επιστημονικής κοινότητας εξακολουθούν να εργάζονται πυρετωδώς, καθώς έχουν να προλάβουν χρονοδιαγράμματα Προσβλέποντας σε μία δεύτερη προεδρική θητεία, ο Ντόναλντ Τραμπ εμφανίστηκε πέρσι τέτοια εποχή, αποφασισμένος να γράψει το όνομα του στη σελίδα της παγκόσμιας Ιστορίας, που θα είναι αφιερωμένη στην εξερεύνηση της «σκοτεινής πλευράς» του φεγγαριού Έτσι η εντολή που εδόθη από τον Λευκό Οίκο ήταν σαφής: «Έως το 2024 πρέπει να επισκεφθούμε εκ νέου τη Σελήνη και να εξερευνήσουμε περισσότερες περιοχές της επιφάνειάς της». Περιχαρής, μάλιστα, ο αντιπρόεδρος των ΗΠΑ Μάικ Πενς ανακοίνωσε ότι αυτή η δεύτερη αποστολή στη Σελήνη θα περιλαμβάνει και γυναίκα αστροναύτη. «Αυτή τη φορά, θα πάμε και θα μείνουμε! Θα προχωρήσουμε με καινοτόμες τεχνολογίες για να διερευνήσουμε περισσότερες τοποθεσίες σε όλη την επιφάνεια του πλανήτη και ακολούθως, αξιοποιώντας τις πληροφορίες μας από τη Σελήνη, θα κάνουμε το επόμενο τεράστιο άλμα: θα στείλουμε αστροναύτες στον 'Αρη!» υπερθεμάτισε ο επικεφαλής της NASA, Τζιμ Μπριντενστάιν. Πρόγραμμα «Άρτεμις» Το σχετικό πλάνο της NASA φέρει το όνομα «'Αρτεμις», της δίδυμης αδελφής του θεού Απόλλωνα, που δάνεισε το όνομά του στην προηγούμενη, πρώτη, αποστολή στη Σελήνη. Εκτείνεται έως το 2030 και, ως προς τον στόχο «Σελήνη» -αν δεν ανατραπεί από τον κορονοϊό- περιλαμβάνει μία δοκιμαστική πτήση μέσα στο 2020 (πιθανότατα τον Ιούνιο ή Ιούλιο), δύο στο 2022 και δύο στο 2023. Το 2024 η προσσελήνωση των αστροναυτών στον νότιο πόλο του πλανήτη, θα γίνει σε δύο διαδοχικές αποστολές. Από το 2025 το πρόγραμμα θα προσανατολιστεί στη δημιουργία μοντέλου προσομοίωσης, προκειμένου να γίνει η προετοιμασία για την αποστολή στον 'Αρη. Όπως σημειώνει η NASA «κρατούμε σταθερή τη ματιά μας στην εξερεύνηση του κόκκινου πλανήτη. Από την έρευνά μας στη Σελήνη, ευελπιστούμε ότι θα στήσουμε ένα ανοικτό πεδίο παρατήρησης. με δυνατότητες που να μπορούν να αναπαραχθούν σε αποστολές στον 'Αρη». Ένας αιώνας «μικρών βημάτων» στο διάστημα Η Αστρονομία είναι τόσο παλιά όσο και άνθρωπος… Συνδέει τη γέννηση και την ύπαρξή της με το ιδιαίτερο «δομικό» χαρακτηριστικό του. Ο άνθρωπος είναι το μόνο ον του πλανήτη που σηκώνει τα μάτια στον ουρανό και παρατηρεί. Ως εκ τούτου, η Αστρονομία θεωρείται η μητέρα όλων των επιστημών. Έχει τις ρίζες της στη Βαβυλώνα και την Αίγυπτο, όπου ιερείς-αστρονόμοι διαπίστωσαν εμπειρικά ότι οι κλιματολογικές εποχές σχετίζονταν με τη θέση του Ήλιου και των άστρων και ότι αστρικοί ρυθμοί επηρέαζαν τη ροή του χρόνου. Συστηματοποιήθηκε ως επιστήμη από τους αρχαίους Έλληνες φυσιολόγους φιλοσόφους, με τις απαρχές της να τοποθετούνται στον 6ο π.Χ. αι. Η παρατήρηση του ουρανού στην αρχή με τα μάτια κι έπειτα με το τηλεσκόπιο υπήρξε από τις πλέον δημοφιλείς ασχολίες του ανθρώπου. Ωστόσο, η διαδρομή προς το διάστημα μετράει ήδη επισήμως έναν αιώνα και ένα έτος «μικρών βημάτων»… Τόσος χρόνος πέρασε από τότε που ο καθηγητής Φυσικής στο πανεπιστήμιο Κλαρκ της Μασαχουσέτης, Ρόμπερτ Χ. Γκόνταρντ, δήλωσε δημοσίως ότι «είναι δυνατή η πραγματοποίηση ταξιδιού στη Σελήνη με πύραυλο», για να λοιδορηθεί όσο κανείς, με την «ευγενή» μάλιστα τάξη των δημοσιογράφων να τον αποκαλούν σκωπτικά «ο Σεληνάνθρωπος». Παρά τις βαθιές ρίζες της Αστρονομίας, το φεγγάρι, εκείνες τις πρώτες δεκαετίες του 20ου αι., δεν είναι παρά ένας μυστηριώδης πλανήτης «σκαλωμένος» στο ουράνιο στερέωμα, που το πολύ πολύ να φουσκώνει την ψυχή των ερωτευμένων… Όταν, λοιπόν, ο Γκόνταρντ αποτολμά, στις 28 Μαρτίου του 1919, να κοινοποιήσει ότι για ένα τέτοιο ταξίδι στη Σελήνη πειραματίζεται ήδη από 1909, επιδεικνύοντας μάλιστα στο αμερικανικό στράτευμα τρία μοντέλα προωθητικών πυραύλων, που θα μπορούσαν να κάνουν το όραμά του πραγματικότητα, αντιμετωπίζεται ως τουλάχιστον γραφικός. Η μακρά έρευνά του περί της δυνατότητας του ανθρώπου να ταξιδέψει στο διάστημα λαμβάνει ελαχιστότατη δημόσια υποστήριξη και η προσβλητική αντιμετώπιση του έργου του τον αναγκάζει να κλειστεί σε απαραβίαστη ιδιωτικότητα και να ξοδέψει στο όραμά του μυαλό και χρήμα. Αναζητεί συνοδοιπόρους, υποστηρικτές στο εγχείρημά του, αλλά μάταια. Στην πραγματικότητα, η μόνη υπολογίσιμη -για την εποχή- χρηματοδότηση, που πετυχαίνει για την προώθηση του πειραμάτων του, είναι 5.000 δολάρια από το Smithsonian Institute, ένα ερευνητικό ίδρυμα, που χρονολογείται από το 1846 και στοχεύει σε «αύξηση και διάδοση της γνώσης». Δεκαετία του 1930 Στο μεταξύ, οι συνάδελφοί του ενισχύουν το «ουτοπικόν» του οράματός του... Το Απρίλιο του 1930, μόλις δέκα χρόνια μετά την κοινοποίηση - φιάσκο του Γκόνταρντ, σε συνάντηση Αστρονόμων στη Νέα Υόρκη, Αμερικανός επιστήμονας διατυπώνει δημοσίως την εκτίμηση ότι ο άνθρωπος θα είναι σε θέση να πατήσει στη Σελήνη περί το 2050! «Μακρινό όνειρο το ταξίδι του Σεληνανθρώπου» δημοσιεύουν τις θυμηδίες τους οι εκπρόσωποι του Τύπου… Ο Γκόνταρντ δεν θα προλάβει τη δικαίωσή του. Ένας καρκίνος, που τον κατατρώει από καιρό, τον νικά πριν κλείσει τα 63 του χρόνια. Είναι ήδη καλοκαίρι του ΄45. Στη δύση της δεκαετίας του ΄50, οι ανθρώπινες «δοσοληψίες» με το διάστημα έρχονται ως απανωτά επιτεύγματα και μετατρέπουν το όραμα του αδικημένου επιστήμονα σε στόχο εφικτό. Οι επικριτές του συνάδελφοί του τρώνε σιγά σιγά τη γλώσσα τους και οι δύσπιστοι εκπρόσωποι του Τύπου τις πένες τους… Τον Οκτώβριο του 1957 οι Σοβιετικοί στέλνουν εκατομμύρια έτη φωτός στον ουρανό τον «Σπούτνικ», τον πρώτο δορυφόρο, και τέσσερα χρόνια μετά, τον Απρίλιο του 1961, τον πρώτο άνθρωπο. Ο Γιούρι Γκαγκάριν φωτογραφίζει τη Γη από το διάστημα και, μεσούντος του ψυχρού πολέμου, βάζει… φωτιά στους Αμερικανούς που έχουν εμπεδώσει δραματικά την αλήθεια της θεωρίας του Γκόνταρντ. Η νεόκοπη Αμερικανική Υπηρεσία Αεροναυπηγικής και Διαστήματος - NASA (έχει ιδρυθεί το 1958, υπό την πίεση της δραστηριότητας των Σοβιετικών) τρέχει να προλάβει τις επιτυχίες των «εχθρών», χρηματοδοτούμενη με τη μερίδα του λέοντος από τον κρατικό προϋπολογισμό. Η επιτυχία για τους Αμερικανούς είναι πια θέμα γοήτρου, αλλά έχουν και μια ανεξόφλητη επιταγή προς τον συμπατριώτη τους Γκόνταρντ… Έτσι, το 1959, δίνουν το όνομά του στο Κέντρο Διαστημικής Πτήσης της NASA, αναγνωρίζοντάς τον και καθιστώντας τον έναν από τους πατέρες τις σύγχρονης πυραυλικής. Το όραμα του Γκόνταρντ είναι πλέον επίκαιρο όσο ποτέ. Οι Σοβιετικοί εξακολουθούν να φεύγουν μπροστά αφήνοντας τη σκόνη τους στους Αμερικανούς. Τον Μάρτιο του ΄65 ο κοσμοναύτης τους, Λεόνοφ, επιχειρεί έξοδο από το σκάφος του και κάνει τα πρώτα βήματα στο διάστημα. Η είδηση ταξιδεύει ανά τον κόσμο. Οι Σοβιετικοί θριαμβολογούν και στο μεταξύ ανοίγουν δρόμους με μη επανδρωμένα σκάφη γι' άλλους πλανήτες. Στις 16 Μαΐου του ΄69 ανακοινώνουν τη επιτυχή αποστολή δύο «εργαστηρίων συλλογής δεδομένων» στην Αφροδίτη. Πολύ σύντομα, τον ίδιο μήνα του ίδιου έτους, έρχεται η απάντηση των ΗΠΑ. «Ένα βήμα προς τη Σελήνη» αναφέρουν τα σχετικά δημοσιεύματα, που πιάνουν τους Σοβιετικούς σχεδόν στον ύπνο... «Στο πλαίσιο του προγράμματος για την κατάκτηση της Σελήνης, οι Αμερικανοί απογείωσαν το «Απόλλων Χ», επανδρωμένο με τους κοσμοναύτες Στάφορντ, Γιανγκ και Σέρναν, οι οποίοι έφτασαν κοντά στη Σελήνη και τέθηκαν σε τροχιά γύρω από αυτήν. Σέρναν και Στάφορντ πραγματοποίησαν έξοδο με τη σεληνάκατο που αποκολλήθηκε από το κυρίως διαστημόπλοιο και πλησίασε τον δορυφόρο της Γης, σε απόσταση 15 χλμ.» δημοσιεύουν οι εφημερίδες. Οι Σοβιετικοί βγάζουν στη δημοσιότητα μικρές και μεγάλες μυστικές διαστημικές πτήσεις, προσπαθώντας να ανακτήσουν την πρωτιά στην… άλωση του διαστήματος. Αλλά οι Αμερικανοί κρατούν το… καλό για μόλις δύο μήνες μετά. Στις 20 Ιουλίου του 1969 τα πρωτοσέλιδα όλων των εφημερίδων του κόσμου «φιλοξενούν» τη φωτογραφία των πρώτων ανθρώπων, που πάτησαν στο φεγγάρι. Είναι ο Νιλ 'Αρμστρονγκ και ο Έντουιν Όλντριν, που οδήγησαν θαλαμίσκο του Απόλλωνα στη σεληνιακή «Θάλασσα της Γαλήνης» και έξι μέρες μετά βγήκαν και περπάτησαν στην επιφάνεια του πλανήτη. Την προηγούμενη μέρα, την ώρα που οι κοσμοναύτες άφηναν το αποτύπωμα της μπότας τους στην επιφάνεια της Σελήνης, εκατομμύρια άνθρωποι παρακολουθούσαν σε απευθείας μετάδοση από την αμερικανική τηλεόραση. Σε λίγο άκουγαν με δέος τα λόγια του 'Αρμστρονγκ: «Ένα μικρό βήμα για τον άνθρωπο, ένα τεράστιο άλμα για την ανθρωπότητα». Οι Αμερικανοί πήραν τη ρεβάνς... Πηγή: ΑΜΠΕ  ",https://www.tanea.gr/2020/03/28/science-technology/nasa-pyretodeis-proetoimasies-gia-megali-apostoli-sti-skoteini-pleyra-tis-selinis/
Tech,tanea.gr,ΕΕ : «Δεν υπάρχουν αποδείξεις» ότι η υδροξυχλωροκίνη είναι αποτελεσματική,31 Μαρτίου 2020 | 19:33,tanea.gr,"Η Ευρωπαϊκή Ένωση διαμήνυσε σήμερα ότι δεν υπάρχει καμία απόδειξη πως το φάρμακο, το οποίο διαφήμισε ο πρόεδρος των ΗΠΑ Ντόναλντ Τραμπ ως πιθανή «θαυματουργή θεραπεία» για την ασθένεια Covid-19 είναι αποτελεσματικό. Ο Αμερικανός πρόεδρος είπε ότι η υδροξυχλωροκίνη, ένα φάρμακο που χρησιμοποιείται για την ελονοσία, μπορεί «να φέρει τα πάνω-κάτω στην ιστορία της ιατρικής» χάρη στην πιθανή επίδρασή του στην Covid-19. «Η αποτελεσματικότητα της υδροξυχλωροκίνης στη θεραπεία των ασθενών με Covid-19 δεν έχει αποδειχθεί μέχρι σήμερα», δήλωσε  εκπρόσωπος της Ευρωπαϊκής Επιτροπής, επικαλούμενος ένα εσωτερικό υπόμνημα του Ευρωπαϊκού Οργανισμού Φαρμάκων. Ο εκπρόσωπος σημείωσε ότι δεν υπάρχουν αποδείξεις ούτε για τις θετικές επιπτώσεις της χλωροκίνης, ενός άλλου φαρμάκου για την ελονοσία, το οποίο δοκιμάζεται ως πιθανή θεραπεία. Το υπουργείο Υγείας και Ανθρωπίνων Υπηρεσιών των ΗΠΑ έχει κατατάξει την υδροξυχλωροκίνη στα πιθανά φάρμακα, αφού ο Τραμπ υπέγραψε μια εκτελεστική διαταγή για να αποτρέψει την απόκρυψή της και την αύξηση της τιμής της. Η Ουγγαρία, που είναι μέλος της ΕΕ, την περασμένη εβδομάδα απαγόρευσε τις εξαγωγές υδροξυχλωροκίνης για εμπορικούς σκοπούς. «Καθώς η Ουγγαρία είναι μια από τους μεγαλύτερους εξαγωγείς αυτής της ουσίας, προτεραιότητά μας τώρα είναι η προστασία και ο ιατρικός εφοδιασμός του ουγγρικού λαού» ανέφερε η κυβέρνηση της χώρας αυτής.  ",https://www.tanea.gr/2020/03/31/science-technology/ee-den-yparxoun-apodeikseis-oti-i-ydroksyxlorokini-einai-apotelesmatiki/
Tech,tanea.gr,Κοροναϊός: Αύξηση 220% των κλήσεων στο Skype,30 Μαρτίου 2020 | 23:38,tanea.gr,"Με τον αριθμό των ανθρώπων που ζουν και εργάζονται κατ’ οίκον να έχει φτάσει σε επίπεδα ρεκόρ λόγω κορoναϊού, η Microsoft ανακοίνωσε κατακόρυφη αύξηση στη χρήση της υπηρεσίας βιντεοκλήσεων Skype. Η χρήση της πλατφόρμας έχει καταγράψει αύξηση κατά 70% το Μάρτιο, ενώ οι κλήσεις μεταξύ χρηστών Skype (Skype-to-Skype) αυξήθηκαν κατά 220% σε μηνιαία βάση. Το Skype αυτή τη στιγμή χρησιμοποιούν περί τα 40 εκατ. άνθρωποι, σύμφωνα με ανακοίνωση της εταιρείας. Αύξηση 70% όμως παρατηρεί και η Facebook, για την υπηρεσία βιντεοκλήσεων του Messenger, την οποία φαίνεται πως χρησιμοποιούν όλο και περισσότεροι χρήστες όσο παραμένουν κλεισμένοι σπίτια τους λόγω κοροναϊού. Μόνο στην Ιταλία η αύξηση στις βιντεοκλήσεις ανέρχεται σε ποσοστό 1.000%. Αντίστοιχα και η υπηρεσία WhatsApp, την οποία έχει αγοράσει η Facebook, παρατηρεί αύξηση των κλήσεων και των βιντεοκλήσεων κατά 50%. «Προσπαθούμε να εξασφαλίσουμε πως θα παραμείνουμε στην πρώτη γραμμή σε αυτή την πρόκληση» δήλωνε πριν από μερικές μέρες, ο ιδρυτής του Facebook, Μαρκ Ζάκεμπεργκ, αναφορικά με την πίεση που δέχονται τα συστήματα διαδικτύου ανά τον κόσμο, από την ταυτόχρονη περιήγηση εκατομμυρίων ανθρώπων που αναγκάζονται να μείνουν σπίτι λόγω κοροναϊού. Viber: Περισσότερα άτομα σε ομαδικές κλήσεις Την ίδια ώρα, η υπηρεσία μηνυμάτων και δωρεάν κλήσεων Viber ανακοίνωσε πριν από κάποιες ημέρες πως θα επιτρέπει στους χρήστες να πραγματοποιούν ομαδικές κλήσεις των 20 χρηστών τη φορά, καθώς αυξάνει η ζήτηση από πολίτες που παραμένουν κλεισμένοι στα σπίτια τους. «Με περισσότερους ανθρώπους να εργάζονται από το σπίτι, σε απάντηση της πανδημίας του κοροναϊού, θέλουμε από την πλευρά μας να διασφαλίσουμε πως οι άνθρωποι θα έχουν ασφαλές και αξιόπιστο περιβάλλον ώστε να συνδέονται με τους αγαπημένους τους» αναφέρει ο γενικός διευθυντής της Rakuten Viber  ",https://www.tanea.gr/2020/03/30/science-technology/koronaios-ayksisi-220-ton-kliseon-sto-skype/
Tech,tanea.gr,NASA: 50η επέτειος για το ιστορικό βήμα στη Σελήνη,21 Ιουλίου 2019 | 09:18,tanea.gr,"Πριν από ακριβώς 50 χρόνια οι Αμερικανοί Νιλ Άρμστρονγκ και Μπαζ Όλντριν πάτησαν στη Σελήνη, ένα επίτευγμα που παρακολούθησαν από τις τηλεοράσεις τους σχεδόν μισό δισεκατομμύριο άνθρωποι. Το ιστορικό γεγονός γιορτάζεται σήμερα στις ΗΠΑ και σε όλον τον κόσμο, σε μια περίοδο που η NASA προσπαθεί να εντείνει τις προετοιμασίες της για να επιστρέψει και πάλι στον δορυφόρο της Γης. Η ακριβής στιγμή της προσσελήνωσης της σεληνιακής ακάτου Eagle ήταν η 20.17 ή 20.18 ώρα Γκρίνουιτς –όπως αναφέρεται σε έγγραφα της αμερικανικής διαστημικής υπηρεσίας– της 20ής Ιουλίου 1969. Περίπου έξι ώρες αργότερα, στις 02.56 ώρα Γκρίνουιτς (ξημερώματα της Δευτέρας για την Ελλάδα), αφού φόρεσε τη διαστημική στολή του και έκανε αμέτρητες προετοιμασίες, ο κυβερνήτης της αποστολής, ο Νιλ Άρμστρονγκ, πάτησε με το αριστερό πόδι του στη Σελήνη λέγοντας την ιστορική πλέον φράση: «Ένα μικρό βήμα για τον άνθρωπο, ένα τεράστιο άλμα για την ανθρωπότητα». Εδώ και πολλές εβδομάδες η NASA προετοιμάζεται πυρετωδώς για την επέτειο, την οποία θα τιμήσει με εκατοντάδες εκθέσεις και εκδηλώσεις, ιδίως στα διαστημικά κέντρα της Φλόριντας (Κένεντι) και του Χιούστον (Τζόνσον). Η επέτειος αυτή αναζωπύρωσε και τη συζήτηση για τα τρέχοντα σχέδια της υπηρεσίας να επιστρέψει στη Σελήνη, δηλαδή το πρόγραμμα «Άρτεμις». Πολλοί ειδικοί, ακόμη και στελέχη της NASA, θεωρούν ότι είναι μη ρεαλιστικό να το υλοποιήσουν μέχρι την καταληκτική ημερομηνία που τους έχει θέσει η κυβέρνηση του προέδρου Ντόναλντ Τραμπ, το 2024. Στη συζήτηση αυτή δεν έμειναν αμέτοχοι τα δύο εν ζωή μέλη του πληρώματος του Apollo 11, ο Μπαζ Όλντρι και ο Μάικλ Κόλινς –ο οποίος δεν πάτησε στη Σελήνη, καθώς είχε παραμείνει σε τροχιά γύρω της. Σε πολλές πρόσφατες δημόσιες εμφανίσεις τους μάλιστα επέκριναν τη NASA, ρίχνοντας νερό στον μύλο του Τραμπ ο οποίος πνέει μένεα με τη διαστημική υπηρεσία. Ο «Μπαζ» μίλησε την Παρασκευή στο κανάλι Fox News. «Δεν αναπτύξαμε πυραύλους και ακάτους υψηλής απόδοσης, τους οποίους χρειαζόμαστε», τόνισε ο 89χρονος αστροναύτης, τον οποίο κανείς δεν τολμά να αντικρούσει. Την προηγουμένη, στο Οβάλ Γραφείο, ο διευθυντής της NASA Τζιμ Μπριντενστάιν δέχτηκε ευθέως και δημοσίως επίθεση. Ο Μάικλ Κόλινς πρότεινε να ματαιωθεί το σεληνιακό πρόγραμμα για να προετοιμαστεί στη θέση του μια αποστολή για τον Άρη, ενώ ο Μπαζ Όλντριν συνέχισε να δίνει τεχνικές συμβουλές. «Ακούτε τον Μπαζ και τους άλλους; Σύμφωνοι;» είπε ο Ντόναλντ Τραμπ, απευθυνόμενος στον Μπριντενστάιν. Ο Αμερικανός πρόεδρος δήλωσε άλλωστε πρόσφατα ότι ο πραγματικός στόχος είναι να υψωθεί η αμερικανική σημαία στον Άρη (η NASA σκοπεύει να πραγματοποιήσει μια αποστολή στον Κόκκινο Πλανήτη τη δεκαετία του 2030). «Η κυβέρνησή μου έχει δεσμευτεί να αποκαταστήσει την κυριαρχία και την ηγεσία της χώρας μας στο διάστημα για τους επόμενους αιώνες», ανέφερε σήμερα σε μια ανάρτησή του. Αργότερα σήμερα, ο αντιπρόεδρος Μάικ Πενς θα εκφωνήσει ομιλία από το διαστημικό κέντρο Κένεντι, απ’ όπου είχε γίνει η εκτόξευση της αποστολής Apollo 11. Η τελευταία ομιλία του Πενς με θέμα το διάστημα –ο Λευκός Οίκος έχει αναθέσει στον αντιπρόεδρο αυτήν την αρμοδιότητα– προκάλεσε σοκ στη NASA: τον Μάρτιο, ανακοίνωσε αιφνιδίως ότι το πρόγραμμα επιστροφής των αστροναυτών στη Σελήνη επιταχύνεται και αντί για το 2028, όπως σχεδιαζόταν, θα πρέπει να γίνει μέχρι το 2024. Τις τελευταίες δεκαετίες, πολλοί Αμερικανοί πρόεδροι έχουν ανακοινώσει παρόμοια σχέδια, που όμως δεν κατέληξαν πουθενά. Πριν από ακριβώς 30 χρόνια, στην επέτειο των 20 ετών από την προσσελήνωση, ο Τζορτζ Μπους ο πρεσβύτερος δήλωνε ότι επρόκειτο να δημιουργηθεί μια σεληνιακή βάση και να εκτοξευτεί μια επανδρωμένη αποστολή για τον Άρη. Και τον Ιανουάριο του 2004 ο συνονόματος γιος του όριζε ως στόχο του «να επιστρέψουμε στη Σελήνη μέχρι το 2020». Όμως το χάσμα μεταξύ των προθέσεων και της οικονομικής πραγματικότητας καταδίκασε αυτά τα σχέδια. Το μέλλον του προγράμματος Άρτεμις θα εξαρτηθεί επομένως από τη βούληση του Κογκρέσου να αυξήσει σημαντικά τον προϋπολογισμό της NASA, πολύ πάνω από τα 21 δισεκατομμύρια δολάρια ετησίως, κάτι που δεν φαίνεται πρόθυμο να κάνει μέχρι τώρα. Πολλά θα εξαρτηθούν επίσης από τις προεδρικές εκλογές του 2020. Στην περίπτωση που ηττηθεί ο Ντόναλντ Τραμπ, κάποιος άλλος πρόεδρος θα πρέπει να αποφασίσει προς τα πού θα στραφούν οι ΗΠΑ, στο ηλιακό μας σύστημα. Πηγή: ΑΠΕ-ΜΠΕ  ",https://www.tanea.gr/2019/07/21/science-technology/nasa-50i-epeteios-gia-to-istoriko-vima-sti-selini/
Tech,tanea.gr,Laptops : Τα πέντε λάθη που κάνουμε και τα καταστρέφουμε,19 Φεβρουαρίου 2020 | 10:00,tanea.gr,"Ο φορητός υπολογιστής, το γνωστό σε όλους laptop, αποτελεί αναπόσπαστο εργαλείο της καθημερινότητάς μας, είτε το χρησιμοποιούμε για δουλειά είτε για ψυχαγωγία. Ωστόσο, χωρίς να το καταλαβαίνουμε, πολύ συχνά κάνουμε λάθη στη χρήση του, που το φθείρουν ή ακόμη μπορούν και να του προκαλέσουν ανεπανόρθωτη βλάβη. Σύμφωνα με ειδικούς της πληροφορικής, αυτά είναι τα πέντε μεγάλα λάθη που κάνουμε όταν χρησιμοποιούμε τους laptop υπολογιστές μας: 1. Δεν τους κλείνουμε όταν δεν τους χρησιμοποιούμε: συχνά αφήνουμε τους υπολογιστές μας ανοιχτούς όταν δεν τους χρησιμοποιούμε. Αυτή η πρακτική είναι λάθος, καθώς όταν κλείνει, ο υπολογιστής κάνει πρώτα ένα «καθάρισμα», ενώ αν δεν κλείσει σωστά, κινδυνεύουμε να έχουμε προβλήματα με τη λειτουργία του, φθορά της μπαταρίας, κλπ. 2. Τους ταρακουνάμε: το ότι οι laptop υπολογιστές είναι φορητοί δεν σημαίνει ότι μπορούμε να τους μεταφέρουμε όπως-όπως. Ειδικά αν ο σκληρός δίσκος του υπολογιστή δεν είναι SSD, τα πολλά ταρακουνήματα μπορούν να του προκαλέσουν προβλήματα και να καταστραφούν αρχεία ή και ο ίδιος ο δίσκος. 3. Τους βάζουμε πάνω στα πόδια μας: παρά το όνομά τους, οι laptop υπολογιστές δεν είναι κατάλληλοι για να τους χρησιμοποιούμε ακουμπησμένους στα πόδια μας, καθώς και αναπτύσσουν υψηλή θερμοκρασία, αλλά και δεν εξαερίζονται όπως πρέπει. pc_pixabay1 4. Ξεχνάμε να «γυμνάζουμε» τη μπαταρία: το να έχουμε συνεχώς τον υπολογιστή στην πρίζα καταστρέφει γρήγορα την μπαταρία, ιδίως αν αυτή μπορεί να αφαιρεθεί. Πρέπει συχνά να χρησιμοποιούμε το μηχάνημα με μόνη πηγή ενέργειας την μπαταρία για να τη «γυμνάζουμε». 5. Βγάζουμε το καλώδιο για να τους κλείσουμε: αν ο υπολογιστής μας «κολλήσει», δεν υπάρχει χειρότερος τρόπος για να κάνουμε reset είναι να τον βγάλουμε από την πρίζα, καθώς προκαλούμε «σοκ» στο μηχάνημα. Επίσης, ποτέ δεν τραβάμε απότομα το καλώδιο από τον laptop, καθώς υπάρχει κίνδυνος να καταστρέψουμε το σύστημα τροφοδοσίας.  ",https://www.tanea.gr/2020/02/19/science-technology/laptops-ta-pente-lathi-pou-kanoume-kai-ta-katastrefoume/
Tech,tanea.gr,Πώς μεταλλάχθηκε o ιός από όταν εμφανίστηκε στην Κίνα,30 Μαρτίου 2020 | 22:30,tanea.gr,"Στην προσπάθειά τους να αποκωδικοποιήσουν την γενετική αλληλουχία του Covid-19 προκειμένου να ρίξουν φως στην εξάπλωσή του ανά τον κόσμο, η επιστημονική κοινότητα καταλήγει στο συμπέρασμα ότι, σχεδόν τρεις μήνες μετά την εμφάνισή του στην κινεζική πόλη Ουχάν, ο κοροναϊός έχει μεταλλαχθεί κι έχουν ταυτοποιηθεί οκτώ στελέχη του. Όπως αναφέρει η βρετανική εφημερίδα «Daily Mail», οι ερευνητές του Πανεπιστημίου της Καλιφόρνιας έχουν ταυτοποιήσει από τον Δεκέμβριο του 2019, όταν ξεκίνησε η επιδημία του ιού στην πόλη Ουχάν, μέχρι σήμερα, οκτώ στελέχη του. Τα στελέχη αυτά, όπως υπογραμμίζουν, έχουν πολλές ομοιότητες και ελάχιστες παραλλαγές. Οι ειδικοί θεωρούν ότι κανένα στέλεχος του ιού δεν φαίνεται να είναι πιο θανατηφόρο από τα υπόλοιπα. Επιπλέον, διευκρινίζουν ότι είναι εξαιρετικά απίθανο ο ιός να μεταλλαχθεί σ’ ένα πιο θανατηφόρο στέλεχος. Ο κοροναϊός  πάντως φαίνεται να μεταλλάσσεται πολύ αργά, δίνοντας ελπίδα στους ερευνητές για την παρασκευή ενός αποτελεσματικού εμβολίου. «Ο ιός μεταλλάσσεται τόσο αργά ώστε τα στελέχη του να έχουν ουσιαστικά πολλές ομοιότητες μεταξύ τους», δήλωσε ο Τσαρλς Τσιου, Καθηγητής Ιατρικής και Λοιμωδών Νοσημάτων στην Ιατρική Σχολή του Σαν Φρανσίσκο του Πανεπιστημίου της Καλιφόρνιας. Σε δηλώσεις του στην αμερικανική εφημερίδα «USA Today», τόνισε ότι ο Covid- 19 μεταλλάσσεται πολύ αργά, περίπου 8 έως 10 φορές πιο αργά από την κοινή γρίπη. Ο Αμερικανός καθηγητής επισήμανε ότι, τα διαφορετικά στελέχη του ιού δεν «ευθύνονται» για τα διαφορετικά συμπτώματα που παρουσιάζουν οι ασθενείς όπως και για τα διαφορετικά ποσοστά θνητότητας. «Το γεγονός ότι ανά τον κόσμο καταγράφονται διαφορετικά ποσοστά θνητότητας οφείλεται στο ότι τα τεστ για την ανίχνευση του ιού γίνονται στους πληθυσμούς με διαφορετικούς ρυθμούς», τόνισε. Για τους ερευνητές, οι ασυμπτωματικοί ασθενείς ή όσοι παρουσιάζουν ήπια συμπτώματα, δεν έχουν μολυνθεί από ένα ήπιο στέλεχος του ιού. Αντιθέτως, οι διαφορές στα συμπτώματα των ασθενών πιθανότατα έχουν να κάνουν περισσότερο με το ανοσοποιητικό σύστημα και τη γενικότερη υγεία τους. Ένα στέλεχος του Covid- 19 που έχει μικρή «επίδραση» σε κάποιον, μπορεί να είναι θανατηφόρο για έναν άλλο.  ",https://www.tanea.gr/2020/03/30/science-technology/pos-metallaxthike-o-ios-apo-otan-emfanistike-stin-kina/
Tech,tanea.gr,Εκτοξεύθηκε η χρήση του Zoom – Εκφράζεται ανησυχία κατά πόσο είναι ασφαλές,1 Απριλίου 2020 | 11:40,tanea.gr,"Τι είναι αυτό που χρησιμοποιείται πια από παιδάκια μέχρι πρωθυπουργούς; Καθώς, η μισή περίπου ανθρωπότητα έχει κλειστεί στα σπίτια της για να κρυφτεί από τον νέο κορονοϊό που προκαλεί την πανδημική νόσο Covid-19, μια εφαρμογή έχει σε όλο τον κόσμο -και στην Ελλάδα- δει τη χρήση της να εκτινάσσεται στα ύψη: το Zoom. Ο ένας μετά τον άλλον -μιμούμενοι τους γύρω τους- οι χρήστες εγκαθιστούν το Zoom στις κινητές και σταθερές υπολογιστικές συσκευές, ώστε να μπορούν να μιλάνε στην οθόνη τους πολλοί μαζί ταυτόχρονα (έως 100). Στις ΗΠΑ σήμερα το Zoom είναι η νούμερο 1 εφαρμογή και στη Βρετανία η νούμερο 2. Την προηγούμενη εβδομάδα ο Βρετανός πρωθυπουργός Μπόρις Τζόνσον ανάρτησε στο Twitter μια φωτογραφία του να προεδρεύει του υπουργικού συμβουλίου μέσω Zoom, εγείροντας ερωτήματα κατά πόσο αυτό είναι απολύτως ασφαλές. Στις ΗΠΑ, τον Μάρτιο, οι χρήστες του Zoom ήταν σχεδόν τριπλάσιοι των χρηστών τού κοντινότερου ανταγωνιστή, της ανάλογης πλατφόρμας βιντεοδιασκέψεων Teams της Microsoft, σύμφωνα με την εταιρεία ερευνών Apptopia. Οι ημερήσιοι χρήστες του Zoom έφθασαν στις ΗΠΑ τα 4,84 εκατομμύρια, έναντι των 1,56 εκατομμυρίων χρηστών του Teams, το οποίο στοχεύει σε ένα πιο επαγγελματικό κοινό, και των σχεδόν 500.000 χρηστών του, επίσης, ανταγωνιστικού Slack, σύμφωνα με το πρακτορείο Ρόιτερς. Στο ηλεκτρονικό κατάστημα της Apple, το Zoom είναι συχνά στην κορυφή της λίστας των εφαρμογών με τις περισσότερες λήψεις από χρήστες. Όχι μόνο οι μεγάλοι, οι οποίοι αναγκαστικά κάνουν πια τηλεργασία, στρέφονται μαζικά στο Zoom για να κάνουν βιντεοδιασκέψεις με τους συναδέλφους τους, αλλά και οι μικροί μαθητές που παρακολουθούν προγράμματα τηλεκπαίδευσης και online τάξεις. Αν και το ίδιο το Zoom δεν αποκαλύπτει στατιστικά στοιχεία, οι ενεργοί χρήστες του φέτος τον Μάρτιο εκτιμάται ότι ήταν κατά 151% περισσότεροι σε σχέση με τον αντίστοιχο περσινό μήνα, σύμφωνα με την Apptopia. Οι πλατφόρμες τύπου Zoom προσφέρουν βιντεοκλήσεις και ακουστικές κλήσεις, ομαδικές συσκέψεις και εφαρμογές παραγωγικότητας. Οι αναλυτές αποδίδουν τη δημοφιλία του Zoom στο ότι είναι εύχρηστο και εύκολο να εγκατασταθεί σε πολλαπλές συσκευές, ενώ -όπως και οι ανταγωνιστές του- παρέχει δωρεάν τη βασική έκδοση του (για κλήσεις έως 40 λεπτών) και χρεώνει την πιο πλούσια σε δυνατότητες έκδοση του. Η δημοτικότητα του Zoom μπορεί να μην «μεταφράζεται» εξίσου σε κέρδη για την εταιρεία Zoom Communications Inc, καθώς σύμφωνα με την οικονομική διευθύντρια Κέλι Στέκελμπεργκ, «σίγουρα έχουμε δει αύξηση στη χρήση, αλλά ένα μεγάλο μέρος αφορά τη δωρεάν εφαρμογή μας». Πάντως οι μετοχές της εταιρείας, που εδρεύει στην Καλιφόρνια, και οι οποίες είχαν εισαχθεί στο χρηματιστήριο πέρυσι με αξία 36 δολαρίων, έφθασαν ήδη τα 150 δολάρια, με τη χρηματιστηριακή αξία της Zoom Communications να έχει υπερδιπλασιαστεί από το τέλος Ιανουαρίου έως σήμερα. Η αξία της προσωπικής περιουσίας του κινεζικής καταγωγής 50χρονου ιδρυτή της εταιρείας Έρικ Γιουάν (ο οποίος κατέχει το 20% των μετοχών της σήμερα) εκτιμάται ότι έχει αυξηθεί κατά τουλάχιστον τέσσερα δισεκατομμύρια δολάρια μετά το ξέσπασμα της κρίσης του κορονοϊού, αγγίζοντας πλέον τα οκτώ δισ. δολάρια, πράγμα που τον καθιστά τον 182ο πλουσιότερο άνθρωπο στη Γη, πάνω και από τον Τζορτζ Σόρος, σύμφωνα με τη «Γκάρντιαν». Όμως υπάρχει μια σκιά σε όλα αυτά και αφορά τις ανησυχίες κατά πόσο το Zoom είναι ασφαλές για τους χρήστες έναντι των χάκερ και αν προστατεύει όσο πρέπει τα προσωπικά δεδομένα τους. Προ ημερών η γενική εισαγγελέας της Νέας Υόρκης Λετίσια Τζέιμς εξέφρασε εγγράφως τις ανησυχίες της στην εταιρεία, σύμφωνα με το BBC, σχετικά με την ικανότητα της να τα βγάλει πέρα με την μεγάλη αύξηση των χρηστών και να διαφυλάξει την ασφάλεια και ιδιωτικότητα τους. Η εισαγγελέας υπενθύμισε ότι στο παρελθόν το Zoom είχε προβλήματα και δεν είχε επιδείξει γρήγορα αντανακλαστικά για να τα λύσει. Εκπρόσωπος της εταιρείας διαβεβαίωσε ότι «το Zoom παίρνει υπερβολικά σοβαρά την ιδιωτικότητα, ασφάλεια και εμπιστοσύνη των χρηστών του». Επίσης ανέφερε ότι η εταιρεία βρίσκεται σε επαφή με το Υπουργείο ‘Αμυνας και το Εθνικό Κέντρο Κυβερνοασφάλειας της Βρετανίας για να διασφαλίσει την ασφάλεια της εφαρμογής. Πηγή: ΑΠΕ-ΜΠΕ  ",https://www.tanea.gr/2020/04/01/science-technology/ektokseythike-i-xrisi-tou-zoom-ekfrazetai-anisyxia-kata-poso-einai-asfales/
Tech,tanea.gr,Γρήγορο ίντερνετ : Δείτε σε ποια θέση βρίσκεται η Ελλάδα στην παγκόσμια κατάταξη,21 Φεβρουαρίου 2020 | 10:59,tanea.gr,"Την 56η θέση καταλαμβάνει η Ελλάδα στην παγκόσμια κατάταξη των χωρών με βάση την πραγματική μέση ταχύτητα διαδικτύου που έχουν οι χρήστες, σύμφωνα με τις μετρήσεις της WebsiteToolTester. Την πρώτη θέση καταλαμβάνει η Ταϊβάν και την τελευταία η Υεμένη, ενώ η Κύπρος βρίσκεται στην 64η θέση. Η κατάταξη, που παρουσιάζει η βρετανική «Ντέιλι Μέιλ», βασίζεται στις μέσες (όχι τις μέγιστες) πραγματικές ταχύτητες πρόσβασης στο διαδίκτυο και όχι στις ονομαστικές που δηλώνουν οι κατά τόπους πάροχοι. Οι μέσες ταχύτητες προκύπτουν από τα δισεκατομμύρια onile τεστ που κάθε χρόνο κάνουν οι ίδιοι οι χρήστες σε εξειδικευμένες ιστοσελίδες όπως της WebsiteToolTester, για να ελέγξουν πόσο γρήγορο είναι το Ίντερνετ που έχουν στο σπίτι ή στο γραφείο τους. Η μέση πραγματική ταχύτητα «κατεβάσματος» (download) αρχείων στην Ελλάδα εμφανίζεται να είναι 13,41 Mbps και της Κύπρου 11 Mbps, έναντι 85,2 Mbps της πρώτης Ταϊβάν. Την πρώτη πεντάδα συμπληρώνουν η Σιγκαπούρη (70,9), η νήσος Τζέρσι της Μάγχης (67,5), η Σουηδία (55,2) και η Δανία (49,2 Mbps). Στον αντίποδα, στην τελευταία 207η θέση βρίσκεται η Υεμένη με μέση ταχύτητα μόνο 0,38 Mbps. Η Ελλάδα βρίσκεται κάτω από άλλες βαλκανικές χώρες όπως η 37η Ρουμανία (21,8 Mbps), η 43η Σερβία (19,2 Mbps) και η 49η Βουλγαρία (16,95 Mbps), αλλά πάνω από το 72o Ισραήλ (8,85 Mbps), την 78η Bόρεια Μακεδονία (8 Mpbs) και την 102η Τουρκία (5,3 Mbps). Οι ΗΠΑ βρίσκονται στην 15η θέση με 32,3 Mbps. Από τις 25 πρώτες χώρες, οι 18 είναι ευρωπαϊκές. Η μέση ταχύτητα παγκοσμίως εμφανίζεται να έχει αυξηθεί από περίπου 9 Mbps το 2017 σε λίγο πάνω από 11 Mbps το 2019. Οι αριθμοί της WebsiteToolTester και κάθε άλλης παρόμοιας online υπηρεσίας πιθανότατα υποεκτιμούν σε όλες τις χώρες λίγο-πολύ (για διάφορους λόγους) την πραγματική διαθέσιμη ταχύτητα που έχουν οι χρήστες. Πηγή: ΑΠΕ-ΜΠΕ  ",https://www.tanea.gr/2020/02/21/science-technology/grigoro-internet-deite-se-poia-thesi-vrisketai-i-ellada-stin-pagkosmia-katataksi/
Tech,tanea.gr,Τα επικρατέστερα ονόματα του «ελληνικού» άστρου και εξωπλανήτη,6 Νοεμβρίου 2019 | 20:26,tanea.gr,"Αν θέλατε να συμμετάσχετε στην ονοματοδοσία του «ελληνικού» εξωπλανήτη και του μητρικού του άστρου και δεν το έχετε πράξει έως τώρα, υπάρχει περιθώριο μέχρι την Δευτέρα 11/11 να λάβετε μέρος στα... βαφτίσια. Στην τελική φάση της έχει μπει και στη χώρα μας η καμπάνια «NameExoWorlds» (Ονομάστε τους Εξω-Κόσμους) της Διεθνούς Αστρονομικής Ένωσης (IAU), στο πλαίσιο της οποίας περί τις 100 χώρες, μεταξύ των οποίων και η Ελλάδα, έχουν την δυνατότητα να επιλέξουν το όνομα ενός εξωπλανήτη και του μητρικού άστρου του, που είναι ορατά από την επικράτειά τους. Στο πλαίσιο της διοργάνωσης, με αφορμή τον εορτασμό των 100 ετών από την ίδρυση της IAU το 1919 (η Ελλάδα ήταν ένα από τα πέντε πρώτα ιδρυτικά μέλη της), η χώρα μας έχει οργανώσει μια εθνική εκστρατεία που δίνει την ευκαιρία στο κοινό να ψηφίσει το όνομα του εξω-πλανήτη HAT-P-42b και του μητρικού του αστέρα (HAT-P-42), που έχουν ανατεθεί από την IAU στην χώρα μας.  Το εν λόγω σύστημα βρίσκεται στον αστερισμό της Ύδρας, σε απόσταση 1.458 ετών φωτός από τη Γη. Ο εξωπλανήτης ΗΑΤ-Ρ-42b ανακαλύφθηκε το 2012 και είναι ένας αέριος γίγαντας με μάζα παρόμοια με αυτή του Δία και περίοδο περιφοράς 4,64 ημερών γύρω από το μητρικό άστρο του. Η πρώτη φάση της διαδικτυακής ψηφοφορίας ολοκληρώθηκε πρόσφατα. Κατατέθηκαν πάνω από 2.000 προτάσεις. Η επταμελής Εθνική Επιτροπή -με πρόεδρο τον ομότιμο καθηγητή αστροφυσικής Κανάρη Τσίγκανο του Τμήματος Φυσικής του Πανεπιστημίου Αθηνών- μελέτησε όλες τις προτάσεις και προέκρινε οκτώ από αυτές για την τελική ψηφοφορία, η οποία έχει ήδη ξεκινήσει και θα ολοκληρωθεί στις 11 Νοεμβρίου. Τα επικρατέστερα ζευγάρια ονομάτωνΤα οκτώ επικρατέστερα ζευγάρια ονομάτων (το πρώτο για τον πλανήτη και το δεύτερο για το μητρικό αστέρα) που έχουν επιλεγεί από την επιτροπή μέσα από τα χιλιάδες που προτάθηκαν, είναι: Ιolaus (Ιόλαος) και Lerna (Λέρνα), Metrodorus (Μητρόδωρος) και Avdira (Άβδηρα), Amphion (Αμφίων) και Aethon (Αίθων), Aeolus (Αίολος) και Aethon (Αίθων), Phanes (Φάνης) και Aeon (Αιών), Pontinos (Ποντίνος) και Amimone (Αμυμώνη), Argo (Αργώ) και Orseis (Ορσηίς), Orthrus (Όρθρος) και Echidna (Έχιδνα). Πίσω από κάθε ζευγάρι ονομάτων υπάρχει μια πολύ ενδιαφέρουσα ιστορία κυρίως της ελληνικής μυθολογίας, η οποία αιτιολογεί την επιλογή και συνδέει αυτά τα ονόματα με τον εξωπλανήτη, τον αστέρα του και τα χαρακτηριστικά τους. Την αιτιολόγηση αυτή μπορούν οι αναγνώστες να την διαβάσουν στην ιστοσελίδα όπου θα ψηφίσουν.Η επικρατέστερη πρόταση, μαζί με μία αναπληρωματική, θα αποσταλούν στις 15 Νοεμβρίου στην IAU ως επίσημες ελληνικές προτάσεις. Μπορεί κανείς να μάθει περισσότερα για τη διαδικασία, τον εξωπλανήτη, το αστέρι του και τα χαρακτηριστικά τους, καθώς επίσης και να ψηφίσειΟ τελικός κατάλογος με τα νέα ονόματα των εξωπλανητών και των άστρων τους θα γνωστοποιηθεί από την IAU φέτος τον Δεκέμβριο. Η πρώτη καμπάνια NameExoWorlds, που είχε πραγματοποιηθεί το 2015, είχε «βαφτίσει» 31 εξωπλανήτες σε 19 πλανητικά συστήματα. Οι αστρονόμοι -25 περίπου χρόνια μετά την ανακάλυψη του πρώτου εξωπλανήτη (για τον οποίο δόθηκε και το φετινό Νόμπελ Φυσικής)- έχουν πλέον ανακαλύψει περίπου 4.000 επιβεβαιωμένους εξωπλανήτες γύρω από κοντινά και πιο μακρινά άστρα. Κάποιοι πλανήτες είναι μικροί και βραχώδεις σαν τη Γη, ενώ άλλοι είναι αέριοι γίγαντες σαν το Δία. Οι επιστήμονες εκτιμούν πλέον ότι τα περισσότερα άστρα στο σύμπαν έχουν πλανήτες γύρω τους. Το γεγονός αυτό σημαίνει ότι υπάρχει ένας τεράστιος αριθμός πλανητών, κάτι που καθιστά περισσότερο πιθανή την ύπαρξη εξωγήινης ζωής. Με στοιχεία από το ΑΠΕ – ΜΠΕ.  ",https://www.tanea.gr/2019/11/06/science-technology/ta-epikratestera-onomata-tou-ellinikou-astrou-kai-eksoplaniti/
Tech,tanea.gr,Eφαρμογή μας μεταφέρει ψηφιακά στην Αθήνα μιας άλλης εποχής!,21 Φεβρουαρίου 2020 | 18:20,tanea.gr,"Αγαπάτε τη γνώση, την ιστορία και τις περιπλανήσεις;  Τη δυνατότητα να γνωρίσουμε την Αθήνα μιας άλλης λαμπρής εποχής, που έχει αφήσει ισχυρό το αποτύπωμά της, να εξερευνήσουμε αόρατες όψεις της βαδίζοντας στα 'χνάρια του αρχαίου τείχους της πόλης, και να ανακαλύψουμε κατάλοιπα από τις οχυρώσεις της στα πιο απρόσμενα μέρη,  προσφέρει μια καινούργια ψηφιακή εφαρμογή. Πρόκειται για την εφαρμογή  Walk the Wall Athens  η οποία μας οδηγεί σε έναν περίπατο διαφορετικό από τους άλλους, που συνδέει το τότε με το σήμερα, καθώς περπατάμε στο τείχος, το οποίο διατηρείται σε περίπου 50 αρχαιολογικές θέσεις, άλλοτε ορατό σε υπόγειους χώρους κτιρίων και σε υπαίθριους χώρους οικοπέδων ή κάτω από γυάλινα δάπεδα και άλλοτε σε κατάχωση. Τη δωρέαν αυτή δίγλωσση εφαρμογή για κινητά τηλέφωνα και tablets, υλοποίησε το Δίπυλον μαζί με την fluidmedia. Περιλαμβάνει: Για Android (4.4 και νεότερες εκδόσεις) μέσω Google Play:  https://play.google.com/store/apps/details?id=gr.fluidmedia.walkthewallathensΓια iPhone (iOS 9.0 και νεότερες εκδόσεις) μέσω App Store:  https://itunes.apple.com/us/app/walk-the-wall-athens/id1381228506?mt=8",https://www.tanea.gr/2020/02/21/science-technology/efarmogi-mas-metaferei-psifiaka-stin-athina-mias-allis-epoxis/
Tech,tanea.gr,Νέα μέθοδος ανάλυσης πετρωμάτων της Σελήνης,24 Φεβρουαρίου 2020 | 10:43,tanea.gr,"Κάθε πέτρωμα το οποίο έχει συλλεχθεί από τη Σελήνη είναι πολύτιμο, πόσο μάλλον από τη στιγμή που η τελευταία επανδρωμένη αποστολή στον δορυφόρο της Γης πραγματοποιήθηκε το 1972. Ερευνητές από το Μουσείο Φυσικής Ιστορίας του Σικάγο σε δημοσίευσή τους στην επιστημονική επιθεώρηση «Meteorics and Planetary Science» περιγράφουν έναν καινούριο τρόπο ανάλυσης των πετρωμάτων τα οποία είχαν συλλεχθεί κατά τη διάρκεια της αποστολή «Απόλλων 17», ο οποίος μπορεί να δώσει πολύτιμες πληροφορίες σχετικά με τη σύσταση και τον σχηματισμό του εδάφους της Σελήνης. Μελέτη άτομο προς άτομο Η μέθοδος αυτή, η οποία ονομάζεται στην αγγλική γλώσσα «Atom probe tomography», έγκειται στην ανάλυση των πετρωμάτων σε επίπεδο ατόμου. «Είναι η πρώτη φορά που ένα πέτρωμα της Σελήνης μελετάται με αυτόν τον τρόπο» σημείωσε σε δηλώσεις της η διδακτορική φοιτήτρια και πρώτη συγγραφέας της δημοσίευσης Τζένικα Γκριρ, συμπληρώνοντας σχετικά με την τεχνική την οποία χρησιμοποίησαν ότι «πολλοί γεωλόγοι δεν την γνωρίζουν». Αξιοποιώντας τη συγκεκριμένη τεχνική, η οποία χρησιμοποιείται ευρέως στην επιστήμη των υλικών, οι επιστήμονες ακτινοβόλησαν με ιονισμένα άτομα δείγματα σεληνιακών πετρωμάτων με τέτοιον τρόπο ώστε τα άτομα του πετρώματος να εκτιναχθούν για να προσκρούσουν ακολούθως σε έναν ανιχνευτή. Από τη στιγμή που βαρύτερα άτομα όπως αυτά του σιδήρου καθυστερούν περισσότερο να φτάσουν στον ανιχνευτή σε σχέση με άτομα μικρότερης μάζας, ο υπολογιστής μπορεί κατατάξει τα άτομα ανάλογα με το είδος τους και το φορτίο τους, δημιουργώντας τελικά ένα τρισδιάστατο μοντέλο των σεληνιακών πετρωμάτων σε επίπεδο νανοκλίμακας. Ένα σημαντικό πλεονέκτημα της μεθόδου αυτής είναι ότι οι ερευνητές μπορούν να συσχετίσουν το είδος των ατόμων με την ακριβή τους θέση μέσα στο πέτρωμα, κάτι που τους δίνει πολύτιμες πληροφορίες για τη διεργασία την οποία ακολούθησε ο σχηματισμός του πετρώματος. Η σύσταση των πετρωμάτων μπορεί να δώσει πολλές πληροφορίες στους ερευνητές σχετικά με τις συνθήκες κάτω από τις οποίες αυτά σχηματίστηκαν. Η δουλειά της ερευνητικής ομάδας τώρα θα συνεχιστεί με σκοπό να χαρτογραφηθεί μεγάλο μέρος των σεληνιακών πετρωμάτων τα οποία είχαν συλλεχθεί κατά τη διάρκεια παλαιότερων αποστολών. Πηγή: tovima.gr  ",https://www.tanea.gr/2020/02/24/science-technology/nea-methodos-analysis-petromaton-tis-selinis/
Tech,tanea.gr,Φύκι ηλικίας ενός δισ. ετών το αρχαιότερο απολίθωμα πράσινου φυτού,25 Φεβρουαρίου 2020 | 09:37,tanea.gr,"Μικροσκοπικά απολιθώματα φυκιών ηλικίας περίπου ενός δισεκατομμυρίου ετών, που βρέθηκαν στην Κίνα, είναι οι αρχαιότερες στον κόσμο ενδείξεις πράσινων φυτών. Φαίνεται πως τα πράσινα φύκια υπήρχαν σε μεγάλους αριθμούς στις θάλασσες του πλανήτη πολύ προτού εμφανιστούν τα πρώτα σύγχρονα φυτά στην ξηρά πριν περίπου 450 εκατομμύρια χρόνια. Τα αποτυπώματα των φυκιών του είδους Proterocladus antiquus, που έχουν μέγεθος μόνο ενός κόκκου ρυζιού, αλλά τότε ήταν από τους μεγαλύτερους οργανισμούς στη Γη, ανακαλύφθηκαν πάνω σε βράχους κοντά στην πόλη Νταλιάν της βόρειας Κίνας. Τα πρώτα φυτά στη Γη ήταν απλοί μονοκύτταροι οργανισμοί, αλλά σταδιακά αναπτύχθηκαν πολυκύτταρα φυτά όπως το Proterocladus, το οποίο ανήκει στα λεγόμενα χλωρόφυτα μακροφύκη και είναι 200 εκατομμύρια χρόνια παλαιότερο από τα αρχαιότερα έως τώρα γνωστά πράσινα φυτά. Οι οργανισμοί αυτοί ζούσαν σε ρηχά νερά μαζί με άλλους φωτοσυνθετικούς μικροοργανισμούς (μετατρέποντας το φως του ήλιου σε οξυγόνο) και τα σχήματα τους διατηρήθηκαν στα πετρώματα μέχρι σήμερα. Οι ερευνητές, με επικεφαλής τον κινεζικής καταγωγής γεωεπιστήμονα και παλαιοβιολόγο Σουχάι Σιάο του Ινστιτούτου Τεχνολογίας της Βιρτζίνια των ΗΠΑ (Virginia Tech), έκαναν τη σχετική δημοσίευση στο περιοδικό για θέματα οικολογίας και εξέλιξης «Nature Ecology & Evolution». «Τα νέα αυτά απολιθώματα δείχνουν ότι τα πράσινα φύκια ήταν σημαντικοί παίκτες στον ωκεανό πολύ πριν οι απόγονοί τους μετακινηθούν στην ξηρά και πάρουν τον έλεγχό της. Η μελέτη μας δείχνει ότι τα πράσινα φύκια είχαν εξελιχτεί πριν ένα δισεκατομμύριο χρόνια, κάτι που μεταθέτει κατά περίπου 200 εκατομμύρια χρόνια στο παρελθόν την πρώτη εμφάνισή τους. Αυτά τα απολιθώματα συνδέονται με τους προγόνους όλων των σύγχρονων φυτών της ξηράς που βλέπουμε σήμερα», δήλωσε ο Σιάο. Η ζωή στη Γη εξαρτάται από τα φυτά και τα φύκη για τροφή και οξυγόνο. Τα δέντρα και τα φυτά κάθε είδους στην ξηρά, όλα εξελίχθηκαν από τα πρώιμα είδη θαλάσσιων μικροσκοπικών φυκιών, που προηγήθηκαν κατά περίπου 450 εκατομμύρια χρόνια. Δεν συμφωνούν όλοι πάντως οι επιστήμονες με τη θαλάσσια προέλευση των φυτών. Ορισμένοι πιστεύουν ότι τα πρώτα πράσινα φυτά εμφανίστηκαν σε ποτάμια και λίμνες και αργότερα εισέδυσαν στις θάλασσες. Σήμερα υπάρχουν χιλιάδες είδη φυκιών, καφέ, κόκκινων και πράσινων. Το αρχαιότερο είδος φυκιού που έχει βρεθεί, είναι τα κόκκινα Rhodophyta ηλικίας 1,047 δισεκατομμυρίου ετών, ενώ το ελαφρώς νεότερο Proterocladus antiquus είναι το αρχαιότερο πράσινο φύκι. Όπως είπε ο Σιάο, μερικά σύγχρονα πράσινα φύκια (siphoncladaleans) μοιάζουν πολύ με εκείνους τους πανάρχαιους πράσινους προγόνους τους. Πηγή: ΑΠΕ-ΜΠΕ  ",https://www.tanea.gr/2020/02/25/science-technology/fyki-ilikias-enos-dis-eton-to-arxaiotero-apolithoma-prasinou-fytou/
Tech,tanea.gr,Ανακαλύφθηκε η μεγαλύτερη έκρηξη στο σύμπαν – Προήλθε από μαύρη τρύπα,28 Φεβρουαρίου 2020 | 09:26,tanea.gr,"Οι αστρονόμοι ανακάλυψαν μια έκρηξη που έγινε στο σύμπαν και είναι πολύ ισχυρότερη από κάθε άλλη που έχει ποτέ παρατηρηθεί. Η έκρηξη στην «καρδιά» ενός μακρινού σμήνους γαλαξιών, η οποία προερχόταν πιθανότατα από μια τεράστια μαύρη τρύπα, απελευθέρωσε πενταπλάσια ενέργεια από τον προηγούμενο κάτοχο του ρεκόρ και άφησε πίσω της μια τεράστια κοιλότητα – 15 φορές μεγαλύτερη από το γαλαξία μας – στα καυτά αέρια γύρω από τη μαύρη τρύπα. Οι επιστήμονες, με επικεφαλής τη δρα Σιμόνα Τζιακιντούτσι του Ερευνητικού Εργαστηρίου του Ναυτικού των ΗΠΑ, που έκαναν τη σχετική δημοσίευση στο περιοδικό αστροφυσικής «The Astrophysical Journal», συνδύασαν παρατηρήσεις από τα διαστημικά τηλεσκόπια Chandra και ΧΜΜ-Newton, καθώς και δύο άλλα επίγεια παρατηρητήρια στην Αυστραλία και στην Ινδία. Η έκρηξη στο γαλαξιακό σμήνος του Οφιούχου σε απόσταση περίπου 390 εκατομμυρίων ετών φωτός από τη Γη προερχόταν πιθανότατα από μια υπερμεγέθη μαύρη τρύπα σε έναν από τους κεντρικούς γαλαξίες του σμήνους. Η ενέργεια που απελευθερώθηκε από την έκρηξη, είναι εκατοντάδες χιλιάδες φορές μεγαλύτερη από τις τυπικές εκρήξεις που παρατηρούνται στους γαλαξίες. Τα σμήνη γαλαξιών είναι οι μεγαλύτερες δομές στο σύμπαν που συγκρατούνται από τη βαρύτητα, αποτελούμενα από χιλιάδες γαλαξίες, σκοτεινή ύλη και καυτά νέφη αερίων. Από την άλλη, οι μαύρες τρύπες που συνεχώς έλκουν ύλη προς αυτές, συχνά «εξακοντίζουν» τεράστιες ποσότητες υλικών και ενέργειας. Αυτό συμβαίνει όταν η ύλη που «καταβροχθίζεται» από τη μαύρη τρύπα, εκτινάσσεται με εκρηκτικό τρόπο προς τα έξω. Η εκρηκτική δραστηριότητα της μαύρης τρύπας στον Οφιούχο πρέπει πια να έχει σταματήσει, καθώς οι αστρονόμοι δεν βλέπουν άλλα ίχνη στα ραδιοτηλεσκόπια τους. Όπως είπαν, δεν μπορούν να γνωρίζουν γιατί η συγκεκριμένη έκρηξη ήταν τόσο ισχυρή. Πηγή: ΑΠΕ-ΜΠΕ  ",https://www.tanea.gr/2020/02/28/science-technology/anakalyfthike-i-megalyteri-ekriksi-sto-sympan-proilthe-apo-mayri-trypa/
Tech,tanea.gr,Μαθητές Λυκείου έφτιαξαν εφαρμογή για την πρόληψη της άνοιας,2 Μαρτίου 2020 | 09:48,tanea.gr,"Μία εφαρμογή πρόληψης της άνοιας και επιβράδυνσης της ανάπτυξής της δημιούργησαν μαθητές Α’ και Β’ Λυκείου του Γενικού Λυκείου Φιλοθέης και του ΓΕΛ Τραγαίας Νάξου στο πλαίσιο του μαθήματος «Εικονική Επιχείρηση» του ΣΕΝ/ JA Greece. Η εφαρμογή «Elephant» απευθύνεται σε άτομα που πάσχουν από άνοια ή Αλτσχάιμερ αλλά και στις οικογένειές τους και τους φροντιστές τους. Σε κάθε χρήστη εμφανίζονται διαδοχικά 20 ζεύγη φωτογραφιών προσώπων. Ο ένας είναι γνωστός (συγγενικό πρόσωπο ή φίλος) του ασθενούς και ο άλλος άγνωστος. Ο ασθενής καλείται να επιλέξει το πρόσωπο που γνωρίζει και στο τέλος η εφαρμογή εμφανίζει το ποσοστό επιτυχίας. Επαναλαμβάνοντας το τεστ ανά τρίμηνο ή εξάμηνο μπορεί να διαπιστωθεί η πιθανή βελτίωση στην μνήμη του. Αναλυτικότερα, η εφαρμογή διαθέτει ασκήσεις με τις οποίες ο πιθανός χρήστης καλείται να ανακαλέσει και να επαναλάβει καθορισμένα σειριακά μοτίβα εμφάνισης αριθμών (μονοψήφιων, διψήφιων και τριψήφιων), εύκολα διακριτών καθαρισμένων εικόνων αλλά του δίνεται και η δυνατότητα να εισάγει ο ίδιος ο φροντιστής του ακόμα και εικόνες με προσφιλή του πρόσωπα ώστε να νιώθει οικεία με την εφαρμογή. Γεφυρώνεται το χάσμα με την τρίτη ηλικία Ο Δημήτρης Σαμαράς είναι διευθύνων σύμβουλος στην εικονική επιχείρηση που έχουν στήσει με τους συμμαθητές του. Βρίσκεται στην Β’ Λυκείου του ΓΕΛ Φιλοθέης και συμμετέχει για δεύτερη φορά στο πρόγραμμα του Junior Achievement Greece. «Η εφαρμογή μας ουσιαστικά έχει σκοπό την επιβράδυνση της εξέλιξης της άνοιας και την πρόληψή της ενώ ταυτόχρονα σκοπεύουμε να γεφυρώσουμε το κενό ανάμεσα στους ηλικιωμένους και στους φροντιστές τους, οι οποίοι μπορεί να είναι είτε οι συγγενείς τους είτε κάποιος ειδικός γιατρός», εξηγεί στο Αθηναϊκό – Μακεδονικό Πρακτορείο Ειδήσεων, ο 16χρονος. Για να προχωρήσουν τον σχεδιασμό της εφαρμογής τους οι συμμετέχοντες στην επιχείρηση συνεργάστηκαν με μονάδες φροντίδας ηλικιωμένων και ειδικούς καταλήγοντας στο συμπέρασμα ότι ένα ακόμη μεγάλο πρόβλημα αυτών των ανθρώπων είναι ότι «χάνουν» τις σχέσεις τους με τα παιδιά τους, με τα πολύ κοντινά τους πρόσωπα. Επομένως, σύμφωνα με τον 16χρονο Δημήτρη η εφαρμογή επιδιώκει κυρίως να κάνει τους ηλικιωμένους περισσότερο χαρούμενους, ενώ, όπως συμπληρώνει ο καθηγητής Πληροφορικής, Πέτρος Ματζάκος «η ευαισθητοποίησή τους γι αυτό το ζήτημα πήγαζε από την ευαισθητοποίησή τους απέναντι στους δικούς τους παππούδες και γιαγιάδες». «Πολλές φορές τα παιδιά έβλεπαν ότι πηγαίνουν στον παππού και στη γιαγιά τους να μιλήσουν και δεν έχουν τι να πουν. Η εφαρμογή τους δίνει τη δυνατότητα να βρουν καινούριους τρόπους για να ξεκινήσουν μια συζήτηση με ένα άτομο της τρίτης ηλικίας», εξηγεί. Παράλληλα, μέσω της πλατφόρμας «Elephant» οι μαθητές και οι μαθήτριες προσπαθούν να γεφυρώσουν το χάσμα που υπάρχει ανάμεσα στην τρίτη ηλικία και στην τεχνολογία. «Θέλουμε να φέρουμε τους ηλικιωμένους της Ελλάδας πιο κοντά στο μέλλον ουσιαστικά», λέει στο ΑΠΕ-ΜΠΕ ο Δημήτρης Σαμαράς. Τι λένε οι μαθητές που έφτιαξαν την εφαρμογή Στην «εικονική τους επιχείρηση» συμμετέχουν 21 μαθητές από την Α’ και Β’ Λυκείου του ΓΕΛ Φιλοθέης και 22 μαθητές από την Α’ Λυκείου του ΓΕΛ της Τραγαίας Νάξου. Παρ’ ότι τους χωρίζουν πολλά χιλιόμετρα, τα δύο σχολεία αποφάσισαν να συνεργαστούν. «Στο πλαίσιο του μαθήματος Πληροφορικής, το ΓΕΛ Τραγαίας Νάξου, είχε αναπτύξει μία εφαρμογή η οποία ήταν το random number generator όπου σε μία οθόνη αφής εμφανίζονται διάφοροι αριθμοί σε διάφορα σημεία και μετά από κάποιο χρόνο εξαφανίζονται και πρέπει ο χρήστης να πατήσει που βρίσκονταν. Είδαμε ότι είχαν φτιάξει αυτή την εφαρμογή, μας ενδιέφερε, ήρθαμε σε επαφή μαζί τους, τους εξηγήσαμε και αναπτύξαμε μαζί την ιδέα που είχαμε αποφασίσαμε να συνεργαστούμε για να συμμετέχουμε στην εμπορική έκθεση φέτος», σημειώνει ο Δημήτρης Σαμαράς, Αυτές οι συνθήκες, σύμφωνα με τον καθηγητή Πληροφορικής του ΓΕΛ Τραγαίας Νάξου, Πέτρο Κουτρούλη, «ανάγκασαν» τους μαθητές των δύο σχολείων να συνεργαστούν, να επικοινωνήσουν και να ψάξουν να βρουν τους τομείς και τα σημεία που θα εργάζεται ο καθένας. «Είναι ένας κοινός στόχος και για τους δύο γιατί εργαζόμαστε σε διαφορετικούς τομείς. Βρήκαμε το τι θα κάνει ο καθένας και από κει και πέρα οι ομάδες αυτονομήθηκαν. Μόλις φτάσουμε στο τελικό προϊόν θα ξαναενωθούμε για να το παρουσιάσουμε», αναφέρει ο κ. Κουτρούλης. Το ΓΕΛ Τραγαίας Νάξου βρίσκεται στα ορεινά του νησιού, 20 χιλιόμετρα από το λιμάνι, και πολλά παιδιά χρειάζονται μέχρι και 45 λεπτά για να φτάσουν. Ωστόσο αυτές οι αντικειμενικές δυσκολίες δεν πτοούν τους μαθητές και τις μαθήτριες. «Τα νέα μέσα μάς έχουν διευκολύνει τα τελευταία χρόνια διότι καταφέρνουμε να βρισκόμαστε στην πρώτη θέση παρά τις όποιες χωρικές δυσκολίες», υπογραμμίζει ο κ. Κουτρούλης. Όπως λέει η Πετρούλα μαθήτρια της Α’ Λυκείου στο ΓΕΛ Τραγαίας Νάξου, μέσω αυτής της εμπειρίας κατάφερε να «μπει» στον κόσμο του προγραμματισμού και να δει με άλλο μάτι την Πληροφορική ενώ ο συμμαθητής της Νίκος, προσθέτει ότι «δουλεύουν στην τάξη όλοι μαζί σαν μια ομάδα». Σύμφωνα με τον καθηγητή Πληροφορικής του ΓΕΛ Φιλοθέης, Πέτρο Ματζάκο, μέσω αυτού του προγράμματος και της εικονικής επιχείρησης που καλούνται οι μαθητές να δημιουργήσουν, αναπτύσσουν μία κουλτούρα «που τους μαθαίνει να ανοίγονται, να μοιράζονται και να μαθαίνουν καινούρια πράγματα. Τα παιδιά μας εκπαιδεύονται πάνω σε δεξιότητες όπως η συνεργασία, η ευρηματικότητα, η προσαρμοστικότητα, η αποδοχή». Για τον Δημήτρη Σαμαρά η συμμετοχή για δεύτερη χρονιά στο πρόγραμμα «Εικονική Επιχείρηση» του ΣΕΝ/ JAGreece αποτέλεσε μία σημαντική εμπειρία ώστε να έρθει πιο κοντά στο κομμάτι της επιχειρηματικότητας και της καινοτομίας. «Κατάλαβα πώς λειτουργεί μια επιχείρηση, πώς είναι να συνεργάζεσαι με άλλα άτομα και πώς να ξεπερνάς τις όποιες δυσκολίες προκύψουν. Η καινοτομία στον τομέα της αγοράς είναι πολύ σημαντική. Για μένα η καινοτομία έρχεται μέσα από τη συζήτηση, με το brainstorming με την ομάδα σου. Για παράδειγμα το προϊόν που προωθούμε φέτος καταφέραμε να το βρούμε μέσα από παρατηρήσεις με τους παππούδες μας, κάναμε έρευνες και καταλήξαμε σε αυτό διότι είδαμε ότι υπάρχει ένα κενό στην αγορά» σημειώνει στο ΑΠΕ-ΜΠΕ. Οι μαθητές και οι μαθήτριες στην προσπάθειά τους εκτός από συμβολή των καθηγητών τους στον τομέα του συντονισμού δέχτηκαν τη βοήθεια του συμβούλου τους- εθελοντή Παναγιώτη Γαλάτη, (Οικονομικός και Διοικητικός Διευθυντής της AON GREECE S.A) ενώ τους παρείχαν τεχνικές-επιστημονικές συμβουλές ο ψυχίατρος Διονύσιος Τσιογκρής και η γηρίατρος, Ελευθερία Αντωνιάδου. Η εφαρμογή «Elephant» θα παρουσιαστεί στην εμπορική έκθεση «Trade Fair 2020» στις 6 Μαρτίου.  ",https://www.tanea.gr/2020/03/02/science-technology/mathites-lykeiou-eftiaksan-efarmogi-gia-tin-prolipsi-tis-anoias/
Tech,tanea.gr,Mega : Οι μέλισσες εκπέμπουν SOS για την κλιματική αλλαγή,17 Φεβρουαρίου 2020 | 18:35,tanea.gr,"Η κλιματική αλλαγή και τα ακραία καιρικά φαινόμενα έχουν συμβάλει στην τραγική μείωση του πληθυσμού της μέλισσας, παγκοσμίως. Η συνεισφορά της στην αγροτική παραγωγή και το περιβάλλον είναι τεράστια, με την πιθανή εξαφάνισή της να σηματοδοτεί ανυπολόγιστες συνέπειες στον πλανήτη. Όσο για τις παγκόσμιες οικονομικές επιπτώσεις που θα επιφέρει στη γεωργία η ανικανότητα της μέλισσας να γονιμοποιεί αυτό το 1/3 των καλλιεργειών που εξαρτώνται άμεσα από την ύπαρξή της, σύμφωνα με την Οργάνωση Τροφίμων και Γεωργίας του ΟΗΕ, υπολογίζονται σε 153 δισ. ευρώ. Τον περσινό χειμώνα χάθηκε το 16% του αριθμού των αποικιών των μελισσών. Θα πρέπει να ληφθούν λοιπόν άμεσα μέτρα για να σώσουμε το είδος τους.",https://www.tanea.gr/2020/02/17/science-technology/mega-oi-melisses-ekpempoun-sos-gia-tin-klimatiki-allagi/
Tech,tanea.gr,Μεγάλη εκδήλωση στην Πάτρα με το CERN και τις ελληνικές startup,8 Νοεμβρίου 2019 | 18:03,tanea.gr,"Ερχεται το CERN στην Πάτρα; Κι όμως, το σπουδαίο αυτό ερευνητικό έργο θα κάνει… στάση στην αχαϊκή πρωτεύουσα η οποία θα φιλοξενήσει ένα από τα 8 Business Incubation Centre (BIC) του CERN για την Ελλάδα Ο Πρόεδρος, Βασίλης Αναστασόπουλος, και το Διοικητικό Συμβούλιο του Επιστημονικού Πάρκου Πατρών απευθύνουν πρόσκληση στην εκδήλωση Μεταφοράς Τεχνογνωσίας και παρουσίασης του BIC στα πλαίσια της συνεργασίας του με το Ευρωπαϊκό ερευνητικό κέντρο CERN, μια εκδήλωση η οποία θα γίνει το Σάββατο 22 Νοεμβρίου. Στην εκδήλωση θα παραστεί ο Γενικός Γραμματέας Έρευνας & Τεχνολογίας κ. Κυριαζής, εκπρόσωποι του CERN από το Knowledge transfer office, το Procurement Department και το πείραμα CAST. Ο κύριος σκοπός της εκδήλωσης είναι να ενισχύσει τη μεταφορά της τεχνογνωσίας από το CERN προς ελληνικές τεχνολογικές εταιρίες και αντίστροφα. Τo CERN είναι το μεγαλύτερο κέντρο πυρηνικών ερευνών και ειδικότερα επί της Σωματιδιακής Φυσικής. Φυσικοί και Μηχανικοί διερευνούν την θεμελιώδη δομή του σύμπαντος. Στην προσπάθεια αυτή, μαζί με νέες ιδέες για τα μυστήρια του κόσμο μας, έχει αναπτυχθεί ένας μεγάλος αριθμός τεχνολογιών και λύσεων, οι οποίες αποτελούν το βασικό πυλώνα για τη δημιουργία νέων προϊόντων. Για παράδειγμα, στη δεκαετία του 1970, οι επιστήμονες του CERN μετέφεραν την τεχνογνωσία τους για την κατασκευή ενός σαρωτή PET του Νοσοκομείου της Γενεύης. Σήμερα, είναι εμπορικά διαθέσιμοι και πολλοί από αυτούς βασίζονται στην τεχνολογία ανιχνευτών κρυστάλλων και ανιχνευτών ακτινοβολίας οι οποίες αναπτύχθηκαν για πειράματα του CERN. Αξίζει να τονιστεί, ότι ο παγκόσμιος ιστός εφευρέθηκε στο CERN το 1989 για να διευκολύνει την επικοινωνία μεταξύ των φυσικών. To Επιστημονικό Πάρκο Πατρών τον Απρίλη του 2019 επιλέχτηκε ως το Εθνικό Business Incubation Center του CERN. Η αποστολή ενός BIC είναι να ενθαρρύνει τη μεταφορά και την εμπορευματοποίηση των τεχνολογιών του CERN προς τις Ελληνικές Startups. Επίσης, να αναζητά και να χρηματοδοτεί, στην χώρα του, startups οι οποίες αναπτύσσουν υψηλή τεχνολογία που θα μπορούσε να ενσωματωθεί στις ερευνητικές υποδομές του CERN. Επιπλέον, κάθε BIC έχει ως αποστολή να βοηθήσει τις Startups, που είναι επιλέξιμες από τo CERN, να ωριμάσουν τα προϊόντα τους έτσι ώστε να γίνουν ανταγωνιστικά σε παγκόσμιο επίπεδο. Το ΕΠΠ ως Εθνικό BIC πραγματοποιεί σε συνεργασία με το Knowledge Transfer Group του CERN, ενημερωτική εκδήλωση, την Παρασκευή 22 Νοεμβρίου 2019 και ώρα 10:30, στην αίθουσα εκδηλώσεων του ΕΠΠ (1ος όροφος). Tο CERN έχει δημιουργήσει ένα δίκτυο από 8 Business Incubation Centers (BICs) σε όλη την Ευρώπη, προκειμένου να βοηθήσει επιχειρηματίες και μικρές επιχειρήσεις να εκμεταλλευτούν τις τεχνολογίες του CERN στην αγορά.  ",https://www.tanea.gr/2019/11/08/science-technology/to-cern-ksanapaei-patra/
Tech,tanea.gr,"Μετά τη Σελήνη, η Γη απέκτησε έναν ακόμη φυσικό δορυφόρο",27 Φεβρουαρίου 2020 | 22:46,tanea.gr,"Έναν νέο μικροσκοπικό συνοδό σε τροχιά γύρω της απέκτησε η Γη. Πρόκειται για ένα προσωρινό φυσικό δορυφόρο σε μέγεθος αυτοκινήτου, ο οποίος ονομάστηκε «2020 CD3» από τη Διεθνή Αστρονομική Ένωση. Ο νέος μίνι-δορυφόρος διαμέτρου δύο έως 3,5 μέτρων, ο οποίος εκτιμάται ότι γυρνάει γύρω από τη Γη εδώ και περίπου τρία χρόνια, έγινε αντιληπτός αρχικά από αστρονόμους του παρατηρητηρίου Catalina Sky Survey του Πανεπιστημίου της Αριζόνα των ΗΠΑ στις 15 Φεβρουαρίου. Έκτοτε οι επιστήμονες από έξι άλλα αστεροσκοπεία σε όλο τον κόσμο τον παρακολούθησαν και επιβεβαίωσαν επίσημα ότι έχει τεθεί σε τροχιά γύρω από τον πλανήτη μας, κάτι που αναμένεται να είναι προσωρινό. Η Γη κατά καιρούς έλκει με τη βαρύτητα της μικροσκοπικούς αστεροειδείς, τους οποίους μετατρέπει σε δορυφόρους της, ώσπου αυτοί κάποια στιγμή απελευθερώνονται από τα «δεσμά» τους και συνεχίζουν το ταξίδι τους. Σύμφωνα με την Αμερικανική Διαστημική Υπηρεσία (NASA), οποιαδήποτε στιγμή γύρω από τη Γη υπάρχει τουλάχιστον άλλος ένας φυσικός δορυφόρος πέρα από τη Σελήνη, με διάμετρο άνω του ενός μέτρου, ενώ πολλά μικρότερα σώματα επίσης γυρνούν γύρω της. Ο «2020 CD3», ο οποίος χρειάζεται περίπου 47 μέρες για μια πλήρη περιφορά γύρω από τη Γη, είναι ο δεύτερος μικρός φυσικός δορυφόρος που γίνεται αντιληπτός, μετά τον «2006 RH120″ που είχε ανακαλυφθεί το 2006 επίσης από το τηλεσκόπιο Catalina Sky και είχε «απελευθερωθεί» από τη Γη το 2007. Οι πρώτες εκτιμήσεις είναι ότι ο «2020 CD3» θα κάνει κάτι ανάλογο φέτος την άνοιξη, μάλλον τον Απρίλιο. Πηγή: ΑΠΕ-ΜΠΕ  ",https://www.tanea.gr/2020/02/27/science-technology/meta-ti-selini-i-gi-apektise-enan-akomi-fysiko-doryforo/
Tech,tanea.gr,"Τεχνητή Νοημοσύνη : Τα επιτεύγματα, οι φόβοι, τα ερωτήματα",29 Φεβρουαρίου 2020 | 10:52,tanea.gr,"«Το σημαντικότερο γεγονός που οποιοσδήποτε ζει σήμερα χρειάζεται να γνωρίζει για τον 21ο αιώνα είναι ότι (οι άνθρωποι) γινόμαστε ζώα που μπορούν να πέσουν θύματα hacking (hackable animals). Όταν συνδυάζεις την αυξανόμενη κατανόησή μας για τη βιολογία -ιδιαίτερα για τις επιστήμες του εγκεφάλου- με την τεράστια υπολογιστική ισχύ, που μας προσφέρουν η μηχανική μάθηση και η Τεχνητή Νοημοσύνη, αυτό που λαμβάνεις είναι η δυνατότητα να χακάρεις τους ανθρώπους, κάτι που σημαίνει να προβλέπεις τις επιλογές τους, να κατανοείς τα συναισθήματά τους, να τους χειραγωγείς και επίσης να τους αντικαθιστάς. Αν μπορείς να χακάρεις κάτι, τότε μπορείς και να το αντικαταστήσεις»: η φράση αυτή του ιστορικού και συγγραφέα Γιουβάλ Νώε Χαράρι δίνει το στίγμα μιας συζήτησης που έχει ενταθεί τα τελευταία χρόνια γύρω από την αλματώδη ανάπτυξη της τεχνολογίας και της Τεχνητής Νοημοσύνης, και ιδίως την επίδρασή τους στην πορεία της ανθρωπότητας. Η εξατομίκευση περιεχομένου αλλά και τα filter bubbles (φίλτρα που, όταν αναζητάς κάτι στο διαδίκτυο, σου επιστρέφουν κυρίως αποτελέσματα προσαρμοσμένα στο ιστορικό των προηγούμενων προτιμήσεών σου, περιορίζοντας έτσι την πρόσβαση σε πιο αντικειμενική πληροφόρηση) αποτελούν ήδη καθημερινές εφαρμογές της Ειδικής Τεχνητής Νοημοσύνης (η Ειδική ή «στενή» ΤΝ έχει προγραμματιστεί να εκτελεί μία μόνο εργασία, ενώ η Γενική ή «ισχυρή» ΤΝ είναι τόσο ανεπτυγμένη όσο και η ανθρώπινη και μπορεί να εκτελεί με επιτυχία όλες τις πνευματικές εργασίες που ένας άνθρωπος μπορεί), η οποία μπορεί μεν να προγραμματίζεται από άνθρωπο, αλλά μέσω της μηχανικής μάθησης αποκτά τη δυνατότητα να μαθαίνει μόνη της από τις εμπειρίες της. Το δε ερώτημα αν η Τεχνητή Νοημοσύνη (ΤΝ) θα είναι -κάποια στιγμή στο μακρινό μέλλον- σε θέση να σκεφτεί, με την έννοια της συνειδητής διεργασίας που αποδίδουμε στη σκέψη, συζητιέται πλέον ευρέως όχι μόνο μεταξύ σεναριογράφων ταινιών επιστημονικής φαντασίας, αλλά και ανάμεσα σε εκπροσώπους όλων των επιστημών, από την πληροφορική μέχρι την κοινωνιολογία, την ηθική ψυχολογία και τη νομική. Παρότι δεν υπάρχουν ξεκάθαρες απαντήσεις ως προς το πότε η ανθρωπότητα θα μπορούσε ενδεχομένως να πετύχει τη Γενική Τεχνητή Νοημοσύνη, ωστόσο ζητήματα γύρω από τον έλεγχο και την ιδιοκτησία των μηχανών και των προσωπικών δεδομένων των ανθρώπων, που χρησιμοποιούνται -μεταξύ άλλων- για την εκπαίδευση της ΤΝ, ανοίγουν ήδη νέα πεδία συζήτησης. Το ΑΠΕ – ΜΠΕ συνομίλησε για το θέμα με τον καθηγητή Φιλοσοφίας και Ηθικής του Τεχνικού Πανεπιστημίου του Eindhoven (Τμήμα Σπουδών Καινοτομίας) Βίνσεντ Μίλερ (Vincent C. Müller). Θα μπορούν κάποτε να σκεφτούν οι μηχανές; «Θεωρητικά δεν υπάρχει εμπόδιο για να γίνει κάτι τέτοιο» λέει ο κ. Μίλερ, στη συνέντευξη που έδωσε στο ΑΠΕ – ΜΠΕ σε άπταιστα ελληνικά, εξηγώντας πως η λειτουργία της ανθρώπινης σκέψης βασίζεται σε φυσικά όργανα, όχι σε κάτι μεταφυσικό, και άρα, από τη στιγμή που καταλαβαίνουμε πώς λειτουργεί η διαδικασία της σκέψης, ίσως να είναι κάποια μέρα εφικτό να μεταφερθεί αυτή η λειτουργία στην ΤΝ. Πρακτικά ωστόσο, το ερώτημα είναι αν πρόκειται να αναπτυχθεί επαρκώς η τεχνολογία, για να πετύχουμε μηχανές που σκέφτονται. «Προς το παρόν, με την ειδική ΤΝ μπορούμε να αναπαράγουμε τεχνητά πολλές λειτουργίες, αρκεί να γνωρίζουμε πώς λειτουργούν τα αντίστοιχα φυσικά συστήματα. Και τότε μπορούμε να βρούμε μέσω της ΤΝ ακόμα και εντελώς νέες λύσεις. Για παράδειγμα, ο άνθρωπος Χατζιδάκις έγραψε υπέροχη μουσική, αλλά ένα σύστημα ΤΝ θα μπορούσε να παράγει ένα καινούριο μουσικό κομμάτι, που πιθανότατα δε θα είναι ισάξιο, αλλά θα μοιάζει πολύ με Χατζιδάκι μιας συγκεκριμένης περιόδου, αν εισάγουμε σε αυτό δεδομένα για τη συγκεκριμένη μουσική περίοδο του συνθέτη. Θεωρούμε ότι πολλά πράγματα που κάνουμε οι άνθρωποι είναι πολύ πολύπλοκα για τις μηχανές, αλλά στην πραγματικότητα πράγματα πολύπλοκα για εμάς είναι ευκολότερα για τις μηχανές και αντίστροφα. Για παράδειγμα, ένα ρομπότ με τεχνητή νοημοσύνη μπορεί να παίζει πολύ καλύτερο σκάκι από έναν άνθρωπο, αλλά να δυσκολεύεται να κλοτσήσει μια μπάλα και αυτό δεν οφείλεται στο ότι το σκάκι είναι λιγότερο πολύπλοκο» λέει. Το κυριότερο εμπόδιο. Και η ζωή στην εξίσωση Ποιο είναι λοιπόν σήμερα το κυριότερο εμπόδιο για την ανάπτυξη της ΤΝ μέχρι το σημείο της Γενικής Τεχνητής Νοημοσύνης (ΓΝΤ); Κατά τον κ. Μίλερ, το σημαντικότερο εμπόδιο είναι ότι «η ΤΝ δεν έχει θέληση και δεν αντιλαμβάνεται τα πράγματα συνειδητά. Εμείς και όλα τα υπόλοιπα ζώα αντιλαμβανόμαστε τον κόσμο με αξιολογήσεις, βάσει του τι μας αρέσει και τι όχι, τι θέλουμε και δεν θέλουμε. Επίσης, τα πράγματα που βλέπουμε έχουν για εμάς συγκεκριμένη σημασία. Αντίθετα, τα σύμβολα που εισάγονται σε ένα σύστημα ΤΝ δεν έχουν νόημα για αυτό. Αν το input (εισερχομένα δεδομένα) είναι η εικόνα ενός πιονιού, το μηχάνημα δεν το αντιλαμβάνεται ως πιόνι, αλλά ως μια μαθηματική σειρά με τα σύμβολα του δυαδικού συστήματος, 0 και 1. Παρότι δεν υπάρχει κοινά αποδεκτή απάντηση για το αν και πότε θα μπορούσαμε να έχουμε ΓΝΤ, αν ρωτάτε τη γνώμη μου, αυτό δε θα συμβεί σύντομα. Πιστεύω ότι, για τους λόγους που προανέφερα, τα σημερινά εμπόδια για την ανάπτυξη ΤΝ ξεπερνιούνται μόνο αν στην εξίσωση μπει και η ζωή. Η κατεύθυνση που θα μας οδηγούσε εκεί νομίζω, στη ΓΤΝ δηλαδή, θα ήταν ενδεχομένως μηχανές που συνδέονται με βιολογικά μέρη. Τέτοιου είδους μικτά συστήματα, με μηχανικά και βιολογικά χαρακτηριστικά, τα λεγόμενα cyborgs, θα μπορούσαν ίσως, κατά τη γνώμη μου, να αποκτήσουν ΓΤΝ. Βέβαια, αν συμβεί αυτό, η έννοια της ατομικότητας του ανθρώπου διαλύεται, το πού αρχίζει και πού τελειώνει ο άνθρωπος παύει να είναι σαφές». Singularity: Μικρή πιθανότητα, τεράστιος αντίκτυπος Κατά πολλούς επιστήμονες, το λεγόμενο singularity, η χρονική στιγμή δηλαδή κατά την οποία η ευφυΐα της ΤΝ θα ξεπεράσει την ανθρώπινη, εξακολουθεί να ανήκει στη σφαίρα της επιστημονικής φαντασίας. Κατά άλλους όμως, είναι κάτι που τελικά θα συμβεί. Και μάλιστα ενδεχομένως πριν από το τέλος του 21ου αιώνα. Τι θα σημάνει το singularity -αν ποτέ συμβεί- για τον άνθρωπο, που ενδεχομένως θα νιώσει ότι χάνει το ρόλο του ως το ευφυέστερο -και άρα κυρίαρχο- είδος στον πλανήτη Γη; «Ο φόβος ότι θα χάσουμε ως είδος την κυριαρχία έχει μεν κάποια βάση, αλλά κατά τη γνώμη μου όχι πολλή, γιατί η πιθανότητα να υπάρξουν πιο ευφυείς οντότητες από εμάς δεν είναι κατά τη γνώμη μου μεγάλη. Ο Homo Sapiens έχει πράγματι τον έλεγχο στον πλανήτη λόγω της υψηλότερης νοημοσύνης του, σε σχέση με τα υπόλοιπα ζώα. Δεν είμαστε πιο δυνατοί ή πιο γρήγοροι, αλλά πιο έξυπνοι. Άρα, αν κάποια στιγμή αυτή η υπεροχή μας στην ευφυΐα πάψει να υφίσταται, δε θα έχουμε τον ίδιο έλεγχο. Η πιθανότητα για μια έκρηξη νοημοσύνης στους υπολογιστές είναι μεν μικρή, αλλά, αν συνέβαινε, η επίδραση θα ήταν τεράστια, οπότε δεν μπορούμε και να την αγνοήσουμε. Ενώ οι άνθρωποι έχουμε την τάση να βλέπουμε με προσοχή τα πράγματα που έχουν μεγάλη πιθανότητα να συμβούν, ακόμα και αν η βλάβη είναι μικρή, συχνά δεν πράττουμε το αντίθετο, δηλαδή να βλέπουμε με προσοχή πράγματα που έχουν μικρή πιθανότητα να συμβούν, αλλά αν συμβούν η επίδραση θα είναι πολύ μεγάλη. Είναι αρκετά σίγουρο ότι το singularity δε θα συμβεί τώρα. Χρειάζεται όμως να κοιτάζουμε τα συστήματά μας, για να ξέρουμε πού πηγαίνουμε ανά πάσα στιγμή» προσθέτει. Να σκεφτόμαστε πού δίνουμε τον έλεγχο Κατά τον κ. Μίλερ, παρότι αυτές οι εξελίξεις δεν μας επηρεάζουν άμεσα, το θέμα του ελέγχου στη διαχείριση των προσωπικών μας δεδομένων, που -μεταξύ άλλων- βοηθούν την ΤΝ να εκπαιδευτεί και αναπτυχθεί, μας αφορά τώρα. Κι αν το θέμα των δεδομένων έχει πολύ μεγαλύτερες προεκτάσεις από αυτές που σχετίζονται με την ΤΝ, «ήδη έχουμε μεταφέρει οικειοθελώς σημαντικό μέρος τους σε αμερικανικές εταιρείες, όπως οι Facebook και Google, οι οποίες αντλούν κέρδη από αυτά. Χάσαμε εν ολίγοις τον έλεγχο των δεδομένων μας, χωρίς να έχουμε καν αποφασίσει συνειδητά αν αυτή η απώλεια είναι καλή ιδέα. Αν αυτό συμβεί και σε άλλα επίπεδα, δε θα είναι εύκολο να κάνουμε πίσω. Χρειάζεται να σκεφτόμαστε πού δίνουμε τον έλεγχο. Παρότι η οικονομία μας εξαρτάται σε μεγάλο βαθμό από τέτοια συστήματα, θα πρέπει να βλέπουμε κάθε φορά τα συν και τα πλην, να μπορούμε να πούμε δεν θα το προχωρήσουμε άλλο, γιατί δε θα ελέγχεται. Απαιτείται συναίσθηση και επίγνωση» προειδοποιεί. Ιδιοκτησία δεδομένων: The winner takes it all και το 1 εκατ. μολύβια Το ποιος έχει την ιδιοκτησία των μηχανών, σε μια περίοδο που αυτές θα γίνονται ολοένα ευφυέστερες, θεωρείται κρίσιμη παράμετρος ως προς το αν η ΤΝ θα εξελιχθεί τελικά με τρόπο που θα αποβεί προς όφελος της ανθρωπότητας ή σε βάρος της. Πόσο αισιόδοξος είναι ο κ. Μίλερ ότι θα γίνει ορθή κατανομή αυτής της ιδιοκτησίας (και εξουσίας); «Είμαι αρκετά απαισιόδοξος. Μερικοί, πολύ λίγοι, χρησιμοποιούν ήδη τις τεχνολογίες ΤΝ για να βγάλουν κέρδος από τα δεδομένα, πλουτίζοντας απ’ τον καθένα μας. Αυτό συμβαίνει και θα συμβαίνει και στο μέλλον. Σήμερα στον κόσμο υπάρχουν πολλές τεχνολογικές αγορές του στυλ The winner takes it all, που παράγοντας ένα προϊόν μία φορά, όχι απλώς αντλούν τα δεδομένα μας, αλλά μπορούν στη συνέχεια να αντλήσουν επαναληπτικά κέρδος από αυτό, με σχεδόν μηδενικό κόστος. Τι εννοώ… Αν θέλεις να πουλήσεις 1 εκατ. μολύβια, θα πρέπει να παράγεις ένα εκατομμύριο μολύβια, με όποιο κόστος συνεπάγεται αυτό. Αν, αντίθετα, θέλεις να πουλήσεις λογισμικό, θα το παράγεις μία φορά και θα το πουλήσεις ένα εκατομμύριο φορές. Η οικονομική ανάπτυξη που θα έχουμε από τα συστήματα ΤΝ θα είναι τεράστια, και άρα είναι πολύ σημαντική η ανάγκη νομικής και πολιτικής ρύθμισης για την πιο ισομερή κατανομή του πλούτου που θα προκύψει» λέει. Άνθρωπος: Ένα hackable είδος; «Στο κοντινό μέλλον θα έχουμε έτσι και αλλιώς πολύ αμεσότερη σχέση με τα μηχανήματα. Ήδη κουβαλάμε συνέχεια πάνω μας έναν υπολογιστή με οθόνη αφής, το smartphone μας, που γίνεται ολοένα ισχυρότερο και αν το χάσουμε νιώθουμε χαμένοι. Αυτή η επέκταση του σώματός μας θα γίνεται ολοένα εντονότερη… Πόσο hackable θα είμαστε; Τα βιολογικά συστήματα είναι ιδιαίτερα πολύπλοκα και φαίνεται δύσκολο να μας χακάρει κάποιος, αλλά το τι μέλλει γενέσθαι μένει να το δούμε στην πράξη. Ως προς το hacking του μυαλού, ήδη, γίνεται σε ένα βαθμό, αφού τα συστήματα ΤΝ γνωρίζουν τις επιθυμίες μας και μας προσφέρουν αυτό που προτιμάμε μέσω content personalization και filter bubbles. Το hacking του μυαλού, με σκοπό το κέρδος, πρέπει οπωσδήποτε να το δούμε νομικά. Η χειραγώγησή μας από το κράτος απαγορεύεται, γιατί να επιτρέπεται από μια ιδιωτική εταιρεία, με σκοπό το κέρδος;» καταλήγει ο κ. Μίλερ. (Πηγή πληροφοριών: ΑΠΕ – ΜΠΕ)  ",https://www.tanea.gr/2020/02/29/science-technology/texniti-noimosyni-ta-epiteygmata-oi-fovoi-ta-erotimata/
Tech,tanea.gr,Δείτε τι θα συμβεί αν βάλετε το κινητό στον φούρνο μικροκυμάτων και το καλέσετε,8 Νοεμβρίου 2019 | 14:05,tanea.gr,"Ο φούρνος μικροκυμάτων είναι μια χρησιμότατη εφεύρεση, καθώς μας επιτρέπει να ζεσταίνουμε το φαγητό μας αποτελεσματικά μέσα σε λίγα δευτερόλεπτα. Ωστόσο μπορεί να χρησιμεύσει και για να κάνετε ένα πείραμα προκειμένου να διαπιστώσετε αν υπάρχει διαρροή ακτινοβολίας από το κινητό τηλέφωνό σας. Το μόνο που πρέπει να κάνετε είναι να βάλετε το κινητό σας μέσα στο φούρνο μικροκυμάτων και να καλέσετε από κάποιο άλλο τηλέφωνο τον αριθμό σας για να δείτε αν θα χτυπήσει. Φυσικά και δεν πρέπει επ' ουδενί να θέσετε σε λειτουργία το φούρνο μικροκυμάτων. Εάν δεν χτυπήσει το κινητό, αυτό σημαίνει ότι ο φούρνος μικροκυμάτων μπλοκάρει αποτελεσματικά την ακτινοβολία. Από την άλλη, εάν το κινητό χτυπήσει, σημαίνει ότι η ακτινοβολία του κινητού διαπερνά τον φούρνο, άρα σε κάποιο σημείο της συσκευής υπάρχει διαρροή. Δεν χρειάζεται βέβαια να πανικοβληθείτε εάν ακούσετε το κινητό σας να χτυπά. Ο αμερικανικός Οργανισμός Τροφίμων και Φαρμάκων (FDA) ελέγχει τις παραμέτρους ασφαλείας των φούρνων και επιτρέπει μικρές διαρροές, καθώς εγγυάται ότι τα επίπεδα ακτινοβολίας στην περίπτωση αυτή δεν αποτελούν κίνδυνο για την υγεία. Ο Παγκόσμιος Οργανισμός Υγείας από την πλευρά του συνιστά στους καταναλωτές να διατηρούν το φούρνο μικροκυμάτων σε καλή κατάσταση, να ελέγχουν εάν το πορτάκι του φούρνου κλείνει καλά και σε περίπτωση φθοράς να αποφεύγουν τη χρήση της συσκευής μέχρι να επισκευαστεί από επαγγελματία τεχνικό.  ",https://www.tanea.gr/2019/11/08/science-technology/deite-ti-tha-symvei-an-valete-to-kinito-ston-fourno-mikrokymaton-kai-to-kalesete/
Tech,tanea.gr,Τέτρις: Η ιστορία του παιχνιδιού με το ελληνικό όνομα,11 Νοεμβρίου 2019 | 13:54,tanea.gr,"Το διάσημο ηλεκτρονικό παιχνίδι της δεκαετίας του ’80, Τέτρις, έχει ελληνική προέλευση και τα δικαιώματά του εκμεταλλευόταν η Σοβιετική Ένωση για μια δεκαετία. Δημιουργήθηκε από έναν Ρώσο και ήταν εμπνευσμένο από το παζλ.Τέτρις: Το πιο διάσημο παιχνίδι που κυκλοφόρησε τη δεκαετία του ’80 ήταν το Τέτρις. Ήταν εύκολο, εύχρηστο και απευθυνόταν σε όλες τις ηλικίες. Στόχος του παιχνιδιού ήταν ο παίκτης να στοιβάξει τα τουβλάκια που έπεφταν ώστε να μην φτάσουν στην κορυφή και χάσει. Κάθε φορά που δημιουργούσε μια οριζόντια γραμμή, εξαφανιζόταν και το παιχνίδι παρατεινόταν. Έτσι, ο καθένας μπορούσε να παίζει ατελείωτες ώρες. Διαβάστε  περισσότερα εδώ",https://www.tanea.gr/2019/11/11/science-technology/tetris-i-istoria-tou-paixnidiou-me-to-elliniko-onoma/
Tech,tanea.gr,"Ανακαλύφθηκε ο πρώτος πίθηκος που περπάτησε όρθιος πριν 11,6 εκατ. χρόνια",7 Νοεμβρίου 2019 | 13:18,tanea.gr,"Η ανακάλυψη στη Γερμανία των απολιθωμένων οστών ενός αρχαίου πιθήκου ηλικίας 11,62 εκατομμυρίων ετών, του Δανούβιου (Danuvius guggenmosi), δείχνει ότι πιθανώς οι πρώτοι πίθηκοι που στάθηκαν όρθιοι στα δύο πόδια τους, δεν εξελίχθηκαν στην Αφρική, όπως είναι η έως τώρα κυρίαρχη αντίληψη, αλλά στην Ευρώπη. Οι ερευνητές, με επικεφαλής την καθηγήτρια παλαιοανθρωπολογίας Μαντελάιν Μπέμε του Πανεπιστημίου του Τίμπινγκεν, που έκαναν τη σχετική δημοσίευση στο περιοδικό « Nature », έκαναν λόγο για «ορόσημο στην παλαιοανθρωπολογία» και για «ευρήματα που μπορούν να φέρουν επανάσταση στην άποψή μας για την ανθρώπινη εξέλιξη». Οι επιστήμονες βρήκαν στη Βαυαρία της νότιας Γερμανίας 37 οστά (χωρίς κανένα πλήρες κρανίο) που ανήκαν σε ένα ενήλικο αρσενικό, δύο ενήλικα θηλυκά και ένα παιδί. Εκτιμάται ότι επρόκειτο για ένα μικρόσωμο πίθηκο, που είχε ύψος έως ένα μέτρο και βάρος 17 έως 31 κιλά, ο οποίος θα μπορούσε να είχε υπάρξει κοινός πρόγονος των κατοπινών μεγαλύτερων πιθήκων (χιμπατζήδων, γοριλλών, ουρακοτάγκων, μπονόμπο) και των ανθρώπων στην Ευρώπη. Το ασυνήθιστο στην ανατομία του είναι πως ενώ τα χέρια του ήσαν μακριά για να κρέμεται από τα δέντρα, τα πόδια του έμοιαζαν με ανθρώπινα. Αυτό υποδηλώνει ότι κατά πάσα πιθανότητα -αντίθετα με όλους τους γνωστούς πιθήκους- ήταν ικανός να σταθεί όρθιος στα δύο πόδια του πάνω στα δέντρα ή και να περπατήσει όρθιος στο έδαφος, πολύ πριν εμφανιστούν οι πρώτοι άνθρωποι στη Γη. Η εμφάνιση του διποδισμού αποτελεί σημείο επιστημονικής διαμάχης. Κατέβηκαν οι πρόγονοι του ανθρώπου από τα δέντρα με έτοιμη την ικανότητα να περπατούν όρθιοι στα δύο πίσω πόδια τους ή αυτή η ικανότητα αναπτύχθηκε από τετράποδα πλάσματα μετά από ένα έως δύο εκατομμύρια χρόνια διαβίωσης τους στο έδαφος στα τέσσερα; Ό,τι και αν ισχύει, οι ειδικοί πάντως συμφωνούν -με βάση τα έως τώρα δεδομένα- ότι τα πρώτα πλάσματα περπάτησαν όρθια πριν περίπου πέντε έως επτά εκατομμύρια χρόνια. Ο ηλικίας 4,4 εκατομμυρίων ετών Αρδιπίθηκος ήταν σίγουρα δίποδος. Ο αρχαιότερος διποδισμός -το «σήμα κατατεθέν» της ανθρωπότητας- μέχρι τώρα είχε βρεθεί στον Σαχελάνθρωπο του Τσαντ που έζησε πριν έξι εκατομμύρια χρόνια. Αν ο Danuvius όντως στεκόταν στα δύο πόδια του, τότε η καταγωγή του διποδισμού θα πρέπει να μετατεθεί πολύ παλαιότερα. Επιπλέον, η Αφρική θα χάσει την πρωτιά του διποδισμού υπέρ της Ευρώπης. Ορισμένοι επιστήμονες, όπως ο Ντέιβιντ Μπίγκαν του Πανεπιστημίου του Τορόντο, υποστηρίζουν ότι πράγματι οι πρώτοι όρθιοι πρόγονοι του ανθρώπου εμφανίστηκαν στην Ευρώπη και αργότερα μετακινήθηκαν στην Αφρική, αντιστρέφοντας έτσι την καθιερωμένη επιστημονική αφήγηση της εξέλιξης. Μεταξύ άλλων, υποστηρίζει ότι ένας άλλος πίθηκος της Ευρώπης (o Rudapithecus) μπορούσε να βαδίσει στα δύο πόδια του, αλλά βασίζεται και σε σχετικά ευρήματα στην Ελλάδα, κυρίως στην ανακάλυψη του Γραικοπιθήκου ηλικίας 7,2 εκατ. ετών, καθώς και απολιθωμάτων από πατημασιές στην Κρήτη ηλικίας 5,7 εκατομμυρίων ετών που θα μπορούσαν να έχουν γίνει από δίποδους ανθρωπίδες. Άλλοι επιστήμονες πάντως -παρά και τα νέα ευρήματα- εμφανίζονται σκεπτικιστές για τη θεωρία περί εμφάνισης του διποδισμού στην Ευρώπη και αναμένουν περισσότερες ανακαλύψεις για να πειστούν.  ",https://www.tanea.gr/2019/11/07/science-technology/anakalyfthike-o-protos-pithikos-pou-perpatise-orthios-prin-116-ekat-xronia/
Tech,tanea.gr,Οι επιστήμονες ανακάλυψαν την ηλικία του Νείλου - Ο αριθμός εκπλήσσει,12 Νοεμβρίου 2019 | 09:00,tanea.gr,"Ο ποταμός Νείλος, τον οποίο οι αρχαίοι Αιγύπτιοι θεωρούσαν πηγή όλης της ζωής, έχει ηλικία περίπου 30 εκατομμυρίων ετών, σχεδόν έξι φορές μεγαλύτερη από αυτή που πίστευαν οι επιστήμονες, σύμφωνα με νέες εκτιμήσεις. Ο Νείλος ακολουθεί μια βορειοδυτική πορεία και έχει καταστήσει εύφορες τις κοιλάδες της βορειοανατολικής Αφρικής εδώ και εκατομμύρια χρόνια, παίζοντας παράλληλα καθοριστικό ρόλο στην πορεία του ανθρώπινου πολιτισμού. Οι επιστήμονες, με μια νέα μελέτη τους, εκτιμούν ότι εκτός από την πολύ μεγαλύτερη ηλικία του, ο Νείλος – αν ο ρους του δεν επηρεαζόταν καθοριστικά από την μορφολογία και την κίνηση πετρωμάτων στα βάθη της Γης – θα είχε προ καιρού στραφεί προς τα δυτικά, κάτι που πιθανώς θα άλλαζε την πορεία της αιγυπτιακής (και όχι μόνο) ιστορίας. Η αμετάβλητη πορεία του ποταμού στο πέρασμα του χρόνου, αποτελούσε ανέκαθεν ένα γεωλογικό μυστήριο, καθώς τα μακρόβια ποτάμια συνήθως μετακινούνται σταδιακά και αλλάζουν πορεία. Οι ερευνητές από τις ΗΠΑ, την Ιταλία και το Ισραήλ, με επικεφαλής τον καθηγητή Κλαούντιο Φατσένα του Πανεπιστημίου «Ρώμη 3», που έκαναν τη σχετική δημοσίευση στο περιοδικό γεωεπιστήμης «Nature Geoscience», έριξαν φως στο μυστήριο αυτό, συνδέοντας τη ροή του Νείλου με την πολύ αργή κίνηση του μανδύα στο υπέδαφος κάτω από το ποτάμι. Η τοπογραφία του υπεδάφους από τα αιθιοπικά υψίπεδα έως το δέλτα του ποταμού στη Μεσόγειο, δημιουργεί μια συγκεκριμένη κλίση που κρατά το Νείλο στην ίδια ουσιαστικά κοίτη εδώ και εκατομμύρια χρόνια. Οι επιστήμονες επαλήθευσαν τα ευρήματα τους με προσομοιώσεις σε υπολογιστή, οι οποίες αναδημιούργησαν 40 εκατομμύρια χρόνια τεκτονικής δραστηριότητας στην περιοχή του Νείλου. Οι ερευνητές σκοπεύουν να χρησιμοποιήσουν τη νέα μέθοδο για να χρονολογήσουν ξανά και άλλα μεγάλα ποτάμια, όπως ο Γιανγκτσέ στην Κίνα και ο Κονγκό στην Αφρική. Πηγή: ΑΠΕ-ΜΠΕ  ",https://www.tanea.gr/2019/11/12/science-technology/oi-epistimones-anakalypsan-tin-ilikia-tou-neilou-o-arithmos-ekplissei/
Tech,tanea.gr,Σπάνια διάβαση του Ερμή μπροστά από τον Ήλιο ορατή και από την Ελλάδα,8 Νοεμβρίου 2019 | 21:34,tanea.gr,"Ένα σχετικά σπάνιο αστρονομικό φαινόμενο θα μπορούν να παρακολουθήσουν και οι Έλληνες τη Δευτέρα 11 Νοεμβρίου, καθώς ο Ερμής, ο μικρότερος πλανήτης του ηλιακού μας συστήματός και ο πιο κοντινός στο καυτό άστρο μας, θα κινηθεί ανάμεσα στη Γη και τον Ήλιο και θα φαίνεται σαν να διασχίζει τον ηλιακό δίσκο. Ένα μεγάλο μέρος του πλανήτη, μεταξύ των οποίων η Ευρώπη, θα μπορέσει να δει ολικά ή μερικά το φαινόμενο, μετά το οποίο, μάλιστα, θα ακολουθήσει την επόμενη ημέρα πανσέληνος (στις 12 Νοεμβρίου). Η προηγούμενη φορά που η διάβαση του Ερμή είχε γίνει ορατή από την Ελλάδα ήταν το 2016. Η επόμενη «διάβαση» του Ερμή μπροστά από τον Ήλιο θα συμβεί στις 13 Νοεμβρίου 2032 (θα είναι πάλι ορατή από τη χώρα μας), ενώ το φαινόμενο θα επαναληφθεί το 2039, το 2049 και το 2052. Κατά μέσο όρο λαμβάνουν χώρα 13 έως 14 διαβάσεις του Ερμή ανά αιώνα. Την πρώτη διάβαση είχε παρατηρήσει το 1631, περίπου δύο δεκαετίες μετά την εφεύρεση του τηλεσκοπίου, ο Γάλλος αστρονόμος Πιέρ Γκασεντί. Ο Ερμής και η Αφροδίτη είναι οι μόνοι πλανήτες που μπορούν να «διαβούν» μπροστά από τον Ήλιο, όπως αυτός φαίνεται από τη Γη, επειδή οι τροχιές τους περνούν ανάμεσα στον πλανήτη μας και στο άστρο μας. Η μέση απόσταση του Ερμή από τον Ήλιο είναι σχεδόν 58 εκατομμύρια χιλιόμετρα, μόνο το 30% της απόστασης Γης-Ήλιου. Μόνο η μισή διάβαση της Δευτέρας 11 Νοεμβρίου, σύμφωνα με τους αστρονόμους, θα είναι ορατή από την Ελλάδα, συγκεκριμένα η είσοδος του Ερμή στον ηλιακό δίσκο και το πρώτο ήμισυ της διάβασης. Ο Ήλιος στη χώρα μας θα δύσει περίπου στο μέσο του φαινομένου και έτσι δεν θα είναι ορατή η σταδιακή έξοδος του Ερμή από τον ηλιακό δίσκο. Η έναρξη του φαινομένου στη χώρα μας, με την είσοδο του Ερμή στον ηλιακό δίσκο, θα γίνει στις 14:35 ώρα Ελλάδας. Συνολικά, η διάβαση θα διαρκέσει περίπου πεντέμισι ώρες (έως τις 20:04 ώρα Ελλάδας), αλλά στη χώρα μας θα είναι ορατή για σχεδόν τρεις ώρες, έως τις 17:20, λίγο πριν δύσει ο Ήλιος.  ",https://www.tanea.gr/2019/11/08/science-technology/spania-diavasi-tou-ermi-mprosta-apo-ton-ilio-orati-kai-apo-tin-ellada/
Tech,tanea.gr,Φοιτήτριες δημιούργησαν βακτήριο που τρέφεται με πλαστικά,13 Νοεμβρίου 2019 | 13:55,tanea.gr,"Μέχρι το 2050 στα βάθη των ωκεανών θα υπάρχουν περισσότερα πλαστικά από ότι ψάρια, σύμφωνα με στατιστικά στοιχεία. Δύο φοιτήτριες της βιολογίας, η Jeanny Yao και η Miranda Wang,  ξόδεψαν ένα μεγάλο μέρος των μαθητικών και φοιτητικών τους χρόνων πάνω σε μελέτες προκειμένου να δώσουν λύση στη δραματική μόλυνση των υδάτων και πλέον έχουν το δικαίωμα να υπερηφανεύονται πως κατάφεραν κάτι πραγματικά σημαντικό. Δημιούργησαν ένα βακτήριο το οποίο θα επιτίθεται στα πλαστικά που βουλιάζουν στα άδυτα των ωκεανών και θα τα διαλύει, μετατρέποντας τα σε νερό. Οι δύο νεαρές ερευνήτριες, που είναι 20 ετών, έχουν ήδη κερδίσει 5 βραβεία σε διεθνείς διαγωνισμούς για την σημαντική ανακάλυψή τους και έχουν γίνει οι πιο νεαρές επιστήμονες που κερδίζουν ποτέ το ερευνητικό βραβείο Perlman Science Prize. «Είναι πρακτικά αδύνατο να σταματήσουν τους ανθρώπους να χρησιμοποιούν πλαστικά. Ο μοναδικός τρόπος να σταματήσουμε την ολοκληρωτική καταστροφή των υδάτων είναι να βρεθεί ένας τρόπος να διαλύσουμε εντελώς το υλικό, βιοδιασπώντας το». Οι μελέτες συνεχίζονται προκειμένου να τελειοποιηθεί η διαδικασία ώστε να είναι σύντομα σε θέση να λειτουργήσει εκτός εργαστηρίου, στις πραγματικές υγρές συνθήκες της θάλασσας.  ",https://www.tanea.gr/2019/11/13/science-technology/foititries-dimiourgisan-vaktirio-pou-trefetai-me-plastika/
Tech,tanea.gr,Ερευνητές δημιούργησαν «τεχνητό φύλλο» στη μάχη κατά της κλιματικής αλλαγής,9 Νοεμβρίου 2019 | 18:32,tanea.gr,"Αντιγράφοντας τη λειτουργία των αληθινών φύλλων και τη διαδικασία της φωτοσύνθεσης, ερευνητές από τον Καναδά και τις ΗΠΑ ανέπτυξαν ένα τεχνητό φύλλο που θα βοηθήσει στη μάχη κατά της κλιματικής αλλαγής, καθώς μετατρέπει με φθηνό τρόπο το βασικό «αέριο του θερμοκηπίου», το διοξείδιο του άνθρακα, σε χρήσιμα εναλλακτικά καύσιμα (μεθανόλη). Η νέα τεχνολογία έχει εμπνευστεί από τα φυτά, που χρησιμοποιούν την ηλιακή ενέργεια για να μετατρέπουν το διοξείδιο σε θρεπτικά συστατικά. Οι επιστήμονες, με επικεφαλής τον επίκουρο καθηγητή Γιμίν Γου του Τμήματος Μηχανολόγων Μηχανικών και μέλος του Ινστιτούτου Νανοτεχνολογίας του Πανεπιστημίου του Γουότερλου, έκαναν τη δημοσίευση στο περιοδικό για θέματα ενέργειας «Nature Energy». «Το ονομάζουμε τεχνητό φύλλο επειδή μιμείται τα πραγματικά φύλλα και τη διαδικασία της φωτοσύνθεσης. Το πραγματικό φύλλο παράγει γλυκόζη και οξυγόνο, ενώ το δικό μας μεθανόλη και οξυγόνο» δήλωσε ο Γου. Η παραγωγή μεθανόλης από διοξείδιο του άνθρακα αφενός θα μειώσει τις εκπομπές «αερίων του θερμοκηπίου» αφετέρου θα παράγει ένα υποκατάστατο των ρυπογόνων ορυκτών καυσίμων, εφόσον βέβαια η νέα τεχνολογία των τεχνητών φύλλων εφαρμοστεί μαζικά, κάτι όχι βέβαιο, όπως εξηγεί το ΑΜΠΕ. Τα επόμενα βήματα των ερευνητών, όπως είπαν, θα είναι να βελτιώσουν την αποδοτικότητα του φύλλου όσον αφορά την παραγωγή μεθανόλης, καθώς και να αξιοποιήσουν εμπορικά τη νέα τεχνολογία. «Η νέα ανακάλυψη έχει τη δυνατότητα να αλλάξει τους όρους του παιγνιδιού. Η κλιματική αλλαγή αποτελεί επείγον πρόβλημα και μπορούμε να μειώσουμε τις εκπομπές, ενώ παράλληλα να δημιουργήσουμε ένα εναλλακτικό καύσιμο», ανέφερε ο Γου.  ",https://www.tanea.gr/2019/11/09/science-technology/ereynites-dimiourgisan-texnito-fyllo-sti-maxi-kata-tis-klimatikis-allagis/
Tech,tanea.gr,Επιστήμονες ανακάλυψαν την πρώτη πολύπλοκη κοινωνία πουλιών,9 Νοεμβρίου 2019 | 23:47,tanea.gr,"Επιστήμονες στη Γερμανία, με επικεφαλής μια νεαρή Ελληνίδα ζωολόγο-ορνιθολόγο, ανακάλυψαν την πρώτη πολύπλοκη κοινωνία στα πουλιά. Η ανακάλυψη μιας κοινωνίας με πολλά επίπεδα σε ένα μη θηλαστικό ζώο δείχνει ότι οι μεγάλοι εγκέφαλοι δεν είναι απαραίτητοι για να υπάρξουν πολύπλοκες κοινωνίες στη φύση. Τέτοιες κοινωνίες μέχρι σήμερα ήταν γνωστές μόνο σε θηλαστικά με μεγάλο εγκέφαλο, όπως οι άνθρωποι, οι πίθηκοι, οι ελέφαντες, οι καμηλοπαρδάλεις και τα δελφίνια. Τώρα, επιστήμονες από το Ινστιτούτο Συμπεριφοράς των Ζώων Μαξ Πλανκ και το Πανεπιστήμιο της Κωνσταντίας, με επικεφαλής τη Δανάη Παπαγεωργίου, που έκαναν τη σχετική δημοσίευση στο περιοδικό βιολογίας ""Current Biology"", ανακοίνωσαν την ανακάλυψη μιας τέτοιας κοινωνίας και στα πουλιά, συγκεκριμένα σε ένα είδος φραγκόκοτας (vulturine guineafowl). Οι ερευνητές παρακολούθησαν για αρκετό καιρό τις κοινωνικές σχέσεις σε ένα πληθυσμό άνω των 400 ενήλικων πουλιών σε μια περιοχή στην Κένυα, έχοντας μαρκάρει κάθε πουλί ξεχωριστά, έτσι ώστε να καταγράφουν με λεπτομέρεια τι ακριβώς έκανε το καθένα. Οι επιστήμονες ανακάλυψαν με αυτό τον τρόπο ότι ο πληθυσμός απαρτιζόταν από 18 διακριτές κοινωνικές ομάδες με 13 έως 65 πουλιά η κάθε μία. Οι ομάδες παρέμεναν σταθερές -πράγμα που εξέπληξε τους επιστήμονες- και επιπλέον σχετίζονταν μεταξύ τους όχι μέσω τυχαίων επαφών, αλλά με βάση ένα σύστημα προτιμήσεων. «Από όσο γνωρίζουμε, είναι η πρώτη φορά που μια τέτοια κοινωνική δομή έχει περιγραφεί στα πουλιά. Είναι αξιοσημείωτο να παρατηρεί κανείς εκατοντάδες πουλιά να βγαίνουν από το μέρος όπου κούρνιαζαν και να διαχωρίζονται τέλεια σε απολύτως σταθερές ομάδες κάθε μέρα. Πώς το κάνουν αυτό; Προφανώς δεν έχει να κάνει μόνο με την εξυπνάδα τους», δήλωσε η Δ.Παπαγεωργίου. Οι φραγκόκοτες είναι ένα είδος που δεν έχει μελετηθεί ιδιαίτερα, αλλά η νέα μελέτη δείχνει ότι αξίζουν μεγαλύτερης προσοχής, θέτοντας το ερώτημα τι επιτρέπει στο εν λόγω πουλί να έχει εξελίξει ένα κοινωνικό σύστημα που είναι από πολλές απόψεις συγκρίσιμο περισσότερο με εκείνο των πιθήκων παρά άλλων πουλιών. Ένα βασικό γνώρισμα των πολυεπίπεδων κοινωνιών είναι ότι τα ζώα σχηματίζουν ομάδες τουλάχιστον δύο ατόμων, οι οποίες στη συνέχεια αναπτύσσουν προτιμησιακές σχέσεις με άλλες ομάδες. Αυτό προϋποθέτει ότι τα ζώα έχουν ένα τρόπο να αναγνωρίζουν τα άλλα μέλη του είδους τους, τόσο μέσα στη δική τους ομάδα όσο και στις άλλες, προκειμένου να μη γίνει κάποιο μπέρδεμα, όσον αφορά το ποιο ζώο σχετίζεται με ποιο. Οι επιστήμονες είχαν υποθέσει ότι αυτό μπορεί να γίνει μόνο σε είδη με αρκετή εξυπνάδα (άρα και μεγάλο εγκέφαλο) για να ανταπεξέρχεται στην πολυπλοκότητα των κοινωνικών σχέσεων. Πολλά είδη πουλιών ζουν σε ομάδες, αλλά αυτές είναι είτε ανοικτές χωρίς σταθερότητα σε βάθος χρόνου, είτε αποκλειστικές χωρίς σχέσεις με άλλες ομάδες. Όμως οι φραγκόκοτες -παρά τον μικρό εγκέφαλο τους- φαίνεται πως αποτελούν μια εντυπωσιακή εξαίρεση, καθώς συμπεριφέρονται περισσότερο σαν θηλαστικό παρά σαν πουλί, τουλάχιστον όσον αφορά την κοινωνικότητα τους. Ίσως επειδή έχουν μια μακρά εξελικτική προέλευση που ανάγεται περισσότερο στους δεινόσαυρους παρά στα πουλιά. «Φαίνεται πως διαθέτουν τα σωστά χαρακτηριστικά για να σχηματίσουν πολύπλοκες κοινωνικές δομές και παρόλα αυτά τίποτε δεν ήταν γνωστό γι' αυτές έως τώρα», ανέφερε η Παπαγεωργίου. Η Ελληνίδα ερευνήτρια σπούδασε στο Τμήμα Βιολογίας του Πανεπιστημίου Πατρών, όπου έκανε τα μεταπτυχιακά της στην επιστήμη της Εφαρμοσμένης Οικολογίας και από το 2016 πραγματοποιεί το διδακτορικό της στο Ινστιτούτο Ορνιθολογίας Μαξ Πλανκ και στο Πανεπιστήμιο της Κωνσταντίας στη Γερμανία, με κεντρικό άξονα της έρευνας της τη συλλογική συμπεριφορά των ζώων και ειδικότερα των πουλιών.  ",https://www.tanea.gr/2019/11/09/science-technology/epistimones-anakalypsan-tin-proti-polyploki-koinonia-poulion/
Tech,tanea.gr,Αποκαλύφθηκε η πραγματική ηλικία της Σελήνης – Είναι γηραιότερη απ’ όσο νομίζαμε,10 Νοεμβρίου 2019 | 15:42,tanea.gr,"Πενήντα χρόνια μετά την πρώτη προσσελήνωση (21 Ιουλίου 1969) και τη συλλογή σεληνιακών δειγμάτων βάρους 21,6 κιλών από τον Νιλ Άρμστρονγκ και τον Μπαζ Όλντριν, επιστήμονες στη Γερμανία έκαναν νέες γεωχημικές αναλύσεις σε εκείνα, καθώς και σε κατοπινά δείγματα που είχαν φέρει οι αστροναύτες των αποστολών «Απόλλων», και υπολόγισαν ότι η Σελήνη είναι γηραιότερη απ’ ό,τι νομίζαμε. Σύμφωνα με τις νέες εκτιμήσεις, το φεγγάρι της Γης άρχισε να σχηματίζεται πριν από περίπου 4,51 δισεκατομμύρια χρόνια, μόλις 50 εκατομμύρια χρόνια μετά το σχηματισμό του ηλιακού μας συστήματος και όχι ύστερα από 150 εκατομμύρια χρόνια, όπως πιστευόταν μέχρι σήμερα. Οι ερευνητές του Ινστιτούτου Γεωλογίας και Ορυκτολογίας του Πανεπιστημίου της Κολωνίας, με επικεφαλής το δρα Μάξγουελ Θίμενς, που έκαναν τη σχετική δημοσίευση στο περιοδικό γεωεπιστημών Nature Geoscience, εστίασαν την έρευνά τους στις χημικές «υπογραφές» των διαφορετικών ειδών σεληνιακών δειγμάτων. Η Σελήνη πιθανότατα σχηματίστηκε έπειτα από μια γιγάντια σύγκρουση ανάμεσα σε ένα σώμα με το μέγεθος του Άρη και την πρώιμη Γη. Σταδιακά το φεγγάρι δημιουργήθηκε από την προσκόλληση των περιφερόμενων υλικών που είχαν εκτιναχθεί σε τροχιά γύρω από το νεαρό πλανήτη μας. Αρχικά ο νεογέννητος δορυφόρος μας καλυπτόταν από έναν καυτό ωκεανό μάγματος, απ’ όπου -καθώς ψυχόταν- σχηματίστηκαν διάφορα σεληνιακά πετρώματα. «Αυτά τα πετρώματα κατέγραψαν πληροφορίες για το σχηματισμό της Σελήνης, οι οποίες είναι δυνατόν να βρεθούν ακόμη στη σεληνιακή επιφάνεια. Τέτοιες παρατηρήσεις δεν είναι πια εφικτές στη Γη, καθώς ο πλανήτης μας είναι γεωλογικά ενεργός εδώ και πολύν καιρό. Έτσι, η Σελήνη παρέχει μια μοναδική ευκαιρία να μελετήσουμε την πλανητική εξέλιξη» ανέφερε ο ερευνητής δρ Πέτερ Σπρουνγκ. Οι ερευνητές χρησιμοποίησαν τη σχέση ανάμεσα στα σπάνια στοιχεία ουράνιο, άφνιο και βολφράμιο ως μέσο για να υπολογίσουν την ηλικία του φεγγαριού. Τα δύο τελευταία συνιστούν ένα φυσικό ραδιενεργό ρολόι, καθώς το ισότοπο άφνιο-182 διασπάται σε βολφράμιο-182. Αυτή η ραδιενεργή διάσπαση διήρκεσε μόνον τα πρώτα 70 εκατομμύρια χρόνια του ηλιακού μας συστήματος. Όλα όσα θέλετε να ξέρετε για το Διάστημα στα 4D βιβλία από «Τo Βήμα της Κυριακής» Το « Βήμα της Κυριακής» , σας προσκαλεί στον μαγικό κόσμο των 4D βιβλίων Πλανήτες, πλάσματα του βυθού, δεινόσαυροι παίρνουν ζωή μέσα από τα συναρπαστικά βιβλία που ζωντανεύουν! Αυτή την εβδομάδα: ΔιάστημαΟ ήλιος, η γη, η σελήνη και όλοι οι πλανήτες του ηλιακού μας συστήματος, ζωντανεύουν και βγαίνουν μέσα από την οθόνη σας! Μάθετε ενδιαφέρουσες πληροφορίες Παίξτε Βγάλτε φωτογραφίες και βίντεο Βήμα στον θαυμαστό κόσμο της επαυξημένης πραγματικότητας! «Το Βήμα» για άλλη μια φορά καινοτομεί και σας προσκαλεί να ταξιδέψετε σε… άλλη διάσταση παντρεύοντας το διάβασμα με την τεχνολογία! Το μόνο που έχετε να κάνετε είναι να κατεβάστε τη δωρεάν εφαρμογή «DEVAR» στο κινητό ή στο tablet σας, να σκανάρετε τις εικόνες του 4D βιβλίου και να αφεθείτε στη μαγεία της επαυξημένης πραγματικότητας: Πλανήτες, πλάσματα του βυθού, δεινόσαυροι παίρνουν «σάρκα και οστά» και βγαίνουν «ολοζώντανα» μέσα από την οθόνη σας. Παράλληλα, μπορείτε να κοιτάξετε το θέμα που σας ενδιαφέρει από όλες τις πλευρές, απλώς μετακινώντας τη συσκευή σας. Μία διαδραστική και μαγική εμπειρία ξεκινά! Μία μοναδική ευκαιρία να ταξιδέψετε στο διάστημα και να επισκεφθείτε απίθανα μέρη του γαλαξία κι ακόμη παραπέρα. Ξεκινήστε ένα διαστημικό ταξίδι Δείτε τη μορφή των πλανητών και τη θέση τους μέσα στο ηλιακό σύστημα Δείτε τους δορυφόρους των πλανητών Μάθετε 238 πληροφορίες Δείτε 62 εκπληκτικά διαστημικά αντικείμενα  ",https://www.tanea.gr/2019/11/10/science-technology/apokalyfthike-i-pragmatiki-ilikia-tis-selinis-einai-giraioteri-ap-oso-nomizame/
Tech,tanea.gr,Το ψηφιακό αποτύπωμα που αφήνουμε σε μία περιήγηση στο Διαδίκτυο,13 Νοεμβρίου 2019 | 13:22,tanea.gr,"Το μεγάλο ερώτημα κατά την περιήγηση των χρηστών στο διαδίκτυο είναι ένα: Μπορούν οι ιστοσελίδες να υποκλέπτουν προσωπικά δεδομένα των χρηστών και αν ναι, ποια είναι αυτά; Οι πληροφορίες που αφήνει πίσω του ο εκάστοτε επισκέπτης χαρακτηρίζονται ως «ψηφιακά αποτυπώματα» και αποτελεί νόμιμο δικαίωμα κάθε ιστοσελίδας να τα χρησιμοποιεί για την παρακολούθηση και την ταυτοποίηση κάθε χρήστη. Ποια όμως είναι τα προσωπικά δεδομένα που αφήνουμε σε κάθε μας περιήγηση; Τι μπορεί να αποκαλύψει ο browser; Ανεξάρτητα από τις ρυθμίσεις ιδιωτικότητας του εκάστοτε browser, ορισμένες πληροφορίες για εσάς αναγκαστικά αποκαλύπτονται στα sites που επισκέπτεστε. Για παράδειγμα, μόλις συνδεθείτε στο διαδίκτυο ξεκινάτε να φανερώνετε την IP διεύθυνση του υπολογιστή σας, πληροφορία που μπορεί να χρησιμοποιηθεί μέχρι και για τον εντοπισμό της τοποθεσίας σας. Επιπρόσθετα, ο browser φανερώνει και την ονομασία του (π.χ. chrome, Firefox) αλλά και τη συσκευή από την οποία πραγματοποιείται η πλοήγηση (κινητό, laptop, tablet). Τι πληροφορίες μπορούν να συλλέξουν οι ιστοσελίδες; Αποτελεί γνωστό γεγονός πως οι ιστοσελίδες επιθυμούν να γνωρίζουν όσα περισσότερα μπορούν για τους χρήστες που τους επισκέπτονται, είτε για να τους στοχοποιήσουν με τις κατάλληλες διαφημίσεις είτε για να βελτιστοποιήσουν την εμπειρία χρήστη τους. Για τον λόγο αυτό χρησιμοποιούν τα λεγόμενα cookies. Τα cookies αποτελούν μικρά αρχεία που τοποθετούνται στο σύστημά σας μόλις επισκεφθείτε μία ιστοσελίδα για πρώτη φορά. Με την τοποθέτηση αυτή, ο πάροχος του ιστοτόπου μπορεί να γνωρίζει εάν ο επισκέπτης ξαναπλοηγηθεί στο site του και ποιες είναι οι προτιμήσεις του που έχουν αποθηκευτεί από την προηγούμενη του επίσκεψη. Με την τεχνική αυτή ο ιστότοπος μπορεί να «θυμηθεί» το καλάθι αγορών όσο επισκέπτεστε και άλλες σελίδες. Παρόλα αυτά, δεν είναι όλα τα cookies ωφέλιμα για το χρήστη. Για παράδειγμα, συχνό είναι το φαινόμενο να τοποθετούνται στο σύστημά μας cookies από τρίτους (third party cookies). Αυτά χρησιμοποιούνται κυρίως από διαφημιστές για την καλύτερη στοχοθέτηση του χρήστη. Τέτοιου είδους cookies έχουν την ικανότητα να συλλέγουν: Ποιοι είστε. Τοποθεσίες που έχετε βρεθεί. Με ποιους μιλάτε. Ποια είναι τα ενδιαφέροντά σας. Τι άλλες πληροφορίες δίνετε «εθελοντικά»; Οι αναζητήσεις στη Google. Οι τοποθεσίες όπου κάνετε check in στο Facebook. Οι δημοσιεύσεις που κοινοποιείτε στους social media λογαριασμούς σας.  ",https://www.tanea.gr/2019/11/13/science-technology/to-psifiako-apotypoma-pou-afinoume-se-mia-periigisi-sto-diadiktyo/
Tech,tanea.gr,Ρώσος αστροναύτης της NASA κρούει τον κώδωνα του κινδύνου για τους αστεροειδείς,11 Νοεμβρίου 2019 | 20:27,tanea.gr,"Ποιος δεν έχει δει την ταινία καταστροφής του Μάικλ Μπέι «Αρμαγεδδών» με τους Μπρους Γουίλις, Μπεν Αφλεκ, Λιβ Τάιλερ, Μπίλι Μπομπ Θόρντον και Στιβ Μπουσέμι, όπου ένας αστεροειδής απειλεί να αφανίσει τη Γη; Παραμονές της δεύτερης διέλευσης μέσα στη χρονιά ενός γνωστού στους ειδικούς αστεροειδούς, του «δυνητικά επικίνδυνου» 481394, ο Ρώσος αστροναύτης της NASA και πιλότος της διαστημικής αποστολής «Apollo 9», Ράστι Σβάικαρτ, μίλησε για το υπαρκτό σενάριο της σύγκρουσης ενός αστεροειδούς με τη Γη, έκρουσε τον κώδωνα του κινδύνου σχετικά και κατέθεσε την δική του άποψη για την αντιμετώπιση μιας τέτοιας απειλής. Μιλώντας στο ρωσικό ειδησεογραφικό δίκτυο «Russia Today», ο Ρώσος αστροναύτης επεσήμανε ότι «οι αστεροειδείς περιστρέφονται γύρω από τον Ήλιο με τον ίδιο τρόπο που κάνει η Γη» οπότε «αργά ή γρήγορα, η Γη και κάποιος αστεροειδής θα διασταυρωθούν». Κατά τον ίδιο: «Yπήρξαν μαζικές εξαφανίσεις στο παρελθόν... Επομένως, ναι, μια πόλη μπορεί να καταστραφεί, μια ήπειρος μπορεί να καταστραφεί και η ζωή στον πλανήτη μπορεί να καταστραφεί. Ο πολιτισμός είναι πολύ εύθραυστος. Έτσι, δεν χρειαζόμαστε πολλά για να καταστρέψουμε τον πολιτισμό». Τι μπορεί να γίνει λοιπόν; Σύμφωνα με τον Ρώσο πιλότο, ο οποίος έχει περάσει 241 ώρες στο διάστημα στην αποστολή «Apollo 9», δεν υπάρχουν και πολλοί τρόποι για να αποσοβηθεί ένα σενάριο καταστροφής μιας πόλης, μιας ηπείρου, της ίδιας της Γης. «Δεν είναι απαραίτητο να τινάξουμε στον αέρα το εισερχόμενο αντικείμενο, όπως ο Μπρους Γουίλις στην ταινία ""Αρμαγεδδών""» τόνισε χαρακτηριστικά. Το μόνο που πρέπει να κάνουμε, είπε, είναι να «το επιβραδύνουμε ή να το επιταχύνουμε λίγο, χρησιμοποιώντας τη διαστημική τεχνολογία, ώστε να φτάνει ελαφρώς μπροστά από τη Γη ή πίσω από τη Γη». Δηλαδή, «δεν χρειάζεται να αλλάξουμε την τροχιά του, απλώς να αλλάξουμε την ώρα άφιξής του σε αυτό το σημείο», πρόσθεσε. Κατά τον ίδιο η αλλαγή της ώρας του ραντεβού με έναν επικίνδυνο αστεροειδή που μπορεί να προκαλέσει μια καταστροφική σύγκρουση, μπορεί να γίνει μέσω της δημιουργίας μιας ασπίδας. «Μία παγκόσμια αμυντική ασπίδα γύρω από τον πλανήτη μας θα μπορούσε να σώσει το ανθρώπινο είδος από τους αστεροειδείς, πριν να είναι πολύ αργά» κατέληξε. Ο Ράστι είναι συνιδρυτής μιας μη κυβερνητικής οργάνωσης, της B612 Foundation, η οποία υποστηρίζει την δημιουργία μιας παγκόσμιας αμυντικής ασπίδας. Μαζί με άλλους αστροναύτες όπως ο Δρ Έντουαρντ Λου και αστρονόμους όπως Χάρολντ Ρέιτσμα, προσπαθούν να αφυπνίσουν επιστήμονες και εθνικές κυβερνήσεις προκειμένου να συνεργαστούν για έναν τρόπο εκτροπής των αστεροειδών με την βοήθεια μιας αμυντική ασπίδας. Να σημειωθεί ότι ως εκ θαύματος δεν θρηνήσαμε θύματα όταν μετεωρίτης έπεσε στο Τσελιαμπίνσκ, στη Ρωσία, το 2013.  ",https://www.tanea.gr/2019/11/11/science-technology/rosos-astronaytis-tis-nasa-krouei-ton-kodona-tou-kindynou-gia-tous-asteroeideis/
Tech,tanea.gr,Νέα καμπάνια της WWF Ελλάς για την πλαστική ρύπανση: «Μην μένεις θεατής»,11 Νοεμβρίου 2019 | 21:44,tanea.gr,"Τα ανακλαστικά μας όσον αφορά στην ρύπανση από τα πλαστικά που απειλεί, θάλασσες, είδη και άνθρωπο, επιχειρεί να κινητοποιήσει η WWF Ελλάς μέσα από μια νέα ιστοσελίδα που δημιούργησε (https://www. wwf .gr/lifestyle/plastic) και τέσσερα νέα σχετικά βίντεο, που μας καλούν να αναλάβουμε δράση και να μην μένουμε θεατές μπροστά στο τεράστιο πρόβλημα. «Είναι τόσο μεγάλο το πρόβλημα που αν δεν δράσουμε άμεσα, εκτιμάται ότι έως το 2050 θα υπάρχουν περισσότερα πλαστικά στη θάλασσα απ’ ό,τι ψάρια» αναφέρει χαρακτηριστικά η περιβαλλοντική οργάνωση. Ας δούμε όμως τα τέσσερα βίντεο: Ό,τι κάνουμε στη θάλασσα, το βρίσκουμε στο αλάτι  λέει το πρώτο βίντεο υπενθυμίζοντας ότι σχεδόν 11.500 τόννοι πλαστικών καταλήγουν στις ελληνικές θάλασσες εξαιτίας της κακής διαχείρισης των απορριμμάτων. Σήμερα το 90% των θαλασσοπουλιών έχουν κάποιο μικρό κομμάτι πλαστικού στο στομάχι τους, από 5 % το 1960, ενώ μία στις δύο θαλάσσιες χελώνες έχουν καταπιεί πλαστικά. Πρόσφατες έρευνες δείχνουν πως όλοι οι άνθρωποι είμαστε εκτεθειμένοι στην πλαστική ρύπανση και εκτιμάται πως κατά μέσο όρο κάθε ένας από εμάς καταπίνει 5 γραμμάρια μικροπλαστικών την εβδομάδα (ή αλλιώς ¼ του κιλού ετησίως). Ήρθε το τέλος της πλαστικής σακούλας;Η ερώτηση του δεύτερου βίντεο μοιάζει ρητορική, για την περιβαλλοντική οργάνωση. Κι αυτό επειδή όπως λέει παρόλο που ο κόσμος ανταποκρίθηκε και περιόρισε σημαντικά την κατανάλωση πλαστικής σακούλας, οι επιχειρήσεις λιανικής πωλούν πλέον πλαστικές σακούλες μεγαλύτερου πάχους, οι οποίες δεν υπόκεινται στο περιβαλλοντικό τέλος. Αυτό κατά την WWF Ελλάς σημαίνει ότι τα έσοδα από το τέλος σχεδόν θα μηδενιστούν κι δεν θα δοθούν πίσω στην κοινωνία, όπως είχε γίνει αρχικά γνωστό. Και σαν να μην έφτανε αυτό, μπορεί να ζήσουμε την παγκόσμια πρωτοτυπία: να μειωθεί ο αριθμός των σακουλών που πωλούνται στην αγορά, αλλά να αυξηθεί η ποσότητα πλαστικού που χρησιμοποιείται για την παραγωγή τους, λόγω του μεγαλύτερου βάρους των σακουλών που διακινούνται πλέον στην αγορά. Tί κρύβει ο κάδος ανακύκλωσης,  που παραμένει το βασικό σύστημα συλλογής των πλαστικών απορριμμάτων αναρωτιέται το τρίτο βίντεο; Κατά την WWF το 50% του περιεχομένου του κάδου ανακύκλωσης είναι υλικά που δεν μπορούν να ανακυκλωθούν. Αυτό επί της ουσίας καταστρέφει όλη τη διαδικασία ανακύκλωσης, με αποτέλεσμα ένας μεγάλος όγκος πλαστικών να καταλήγει στη χωματερή αντί να ανακυκλωθεί. Παρότι η Ελλάδα έχει νόμο για τη διαλογή στην πηγή – δηλαδή την ξεχωριστή διαλογή ανακυκλώσιμων υλικών σε διαφορετικούς κάδους – εδώ και χρόνια αδυνατεί να το εφαρμόσε. Ποιος φταίει πραγματικά και ποιος τελικά πληρώνει  ερωτά το τέταρτο βίντεο ;  Κατά την περιβαλλοντική οργάνωση για να δημιουργηθεί ένα ξεχωριστό ρεύμα για την ανακύκλωση των πλαστικών απορριμμάτων και για να αναληφθούν νέες πρωτοβουλίες περιορισμού των πλαστικών μιας χρήσης, απαιτούνται πόροι. Οι πόροι αυτοί συνήθως προέρχονται από τη λεγόμενη «διευρυμένη ευθύνη παραγωγού», δηλαδή τις επιχειρήσεις που χρησιμοποιούν πλαστικά για τα προϊόντα τους, οι οποίες υποχρεούνται να πληρώνουν για τη διαχείριση των απορριμμάτων που παράγουν (πχ. πλαστικά μπουκάλια νερού και αναψυκτικών, πλαστικές συσκευασίες τροφίμων κτλ). Όμως, στην χώρα μας όπως υπογραμμίζει η WWF Ελλάς οι επιχειρήσεις που χρησιμοποιούν πλαστικά εάν πληρώνουν, δίνουν ελάχιστα σε σχέση με άλλες χώρες (π.χ. η Ελλάδα πληρώνει μόλις 66€ ανά τόνο παραγόμενων πλαστικών απορριμμάτων, όταν η Ιταλία πληρώνει 188€ ανά τόνο, το Βέλγιο και η Γαλλία πάνω από 280€ ο τόνος, η Εσθονία 406€ ο τόνος και η Γερμανία πάνω από 500€ ανά τόνο). Να σημειωθεί ότι η επίκειται και στην Ελλάδα η εφαρμογή της νέας Οδηγίας (ΕΕ) 2019/904 για τα πλαστικά μιας χρήσης. Η Οδηγία που πρέπει να ενσωματωθεί στο εθνικό δίκαιο το αργότερο έως το 2021, προβλέπει: Στο μεταξύ κάθε ευαισθητοποιημένος πολίτης μπορεί να κάνει πολλά για να συμβάλλει στον περιορισμό της πλαστικής ρύπανσης, όπως τονίζει η WWF αρχίζοντας από σήμερα. Μείωσε τη χρήση πλαστικών μπουκαλιών Πες όχι στο πλαστικό καλαμάκι Πες όχι στα πλαστικά μαχαιροπήρουνα Περιόρισε τη χρήση πλαστικής μεμβράνης επαναχρησιμοποιημένα δοχεία Να πετάς αποκλειστικά στον μπλε κάδο ανακύκλωσης όσα πλαστικά δεν μπορείς να αποφύγεις και  να ανακυκλώνεις σωστά  ώστε να μην επιμολύνεται όλος ο κάδος.  ",https://www.tanea.gr/2019/11/11/science-technology/nea-kampania-tis-wwf-ellas-gia-tin-plastiki-rypansi-min-meneis-theatis/
Tech,tanea.gr,Νέα έρευνα καταρρίπτει τον μύθο ότι τα κορίτσια υστερούν στα μαθηματικά,10 Νοεμβρίου 2019 | 08:54,tanea.gr,"Το 1992 μια ομιλούσα κούκλα Μπάρμπι έλεγε τη φράση: «Τα μαθηματικά είναι δύσκολα». Όταν αυτό το παιχνίδι βγήκε στην αγορά συνάντησε έντονες αντιδράσεις, αλλά αυτή η υποβόσκουσα ιδέα επιμένει, προπαγανδίζοντας τον μύθο ότι οι γυναίκες δεν τα καταφέρνουν στην επιστήμη, την τεχνολογία, τη μηχανική και τα μαθηματικά λόγω βιολογικών ανεπαρκειών. Η Τζέσικα Κάντλον, από το Πανεπιστήμιο Carnegie Mellon της Πενσιλβάνια, διεύθυνε μια ερευνητική ομάδα η οποία εξέτασε την εγκεφαλική ανάπτυξη των αγοριών και των κοριτσιών με στόχο να καταρρίψει αυτόν τον μύθο. Η έρευνά τους, που δημοσιεύτηκε χτες στην επιστημονική επιθεώρηση «Science of Learning», έδειξε ότι πράγματι δεν υπάρχουν διαφορές στην εγκεφαλική λειτουργία των αγοριών και τον κοριτσιών που να δικαιολογούν διαφορές στις μαθηματικές ικανότητες. «Η επιστήμη δεν ευθυγραμμίζεται με τις λαϊκές αντιλήψεις», δήλωσε η Κάντλον και συνέχισε λέγοντας: «Παρατηρούμε ότι η εγκεφαλική λειτουργία των παιδιών είναι ίδια ανεξαρτήτως του φύλου τους, οπότε μπορούμε να ξανασκεφτούμε τις προσδοκίες που έχουμε γι’ αυτά που τα παιδιά μπορούν να καταφέρουν στα μαθηματικά». Η Κάντλον και η ομάδα της διεξήγαγε την πρώτη νευροαπεικονιστική έρευνα προκειμένου να εκτιμήσει τις βιολογικές διαφορές μεταξύ των δύο φύλων στις μαθηματικές ικανότητες. Συγκεκριμένα χρησιμοποίησαν τη μέθοδο της μαγνητικής τομογραφίας εγκεφάλου (MRI) σε 104 μικρά παιδιά (55 κορίτσια) τριών έως 10 ετών κατά την παρακολούθηση ενός εκπαιδευτικού βίντεο σχετικά με θέματα των μαθηματικών (π.χ. πρόσθεση, μέτρηση κ.ά.). Οι ερευνητές στη συνέχεια συνέκριναν τις απεικονίσεις των κοριτσιών και των αγοριών για τον εντοπισμό διαφορών. Συμπληρωματικά η ομάδα εξέτασε την ωριμότητα του εγκεφάλου συγκρίνοντας αυτές τις απεικονίσεις των παιδιών με τις αντίστοιχες μιας ομάδας ενηλίκων (63 ενήλικες από τους οποίους οι 25 ήταν γυναίκες), η οποία παρακολουθούσε το ίδιο βίντεο. Δεν διαπιστώθηκαν διαφορές στην ανάπτυξη του εγκεφάλου μεταξύ των αγοριών και των κοριτσιών. Επίσης η εγκεφαλική ωριμότητα μεταξύ των δύο φύλων ήταν η ίδια όταν συγκρίθηκαν με την ομάδα των ενηλίκων. Οι μαθηματικές δεξιότητες μεταξύ των δύο φύλων ήταν ακριβώς οι ίδιες. Δεν είναι μόνο ότι τα κορίτσια και τα αγόρια χρησιμοποιούν με τον ίδιο τρόπο το τμήμα του εγκεφάλου που είναι υπεύθυνο για τις μαθηματικές δεξιότητες, αλλά οι ομοιότητες είναι εμφανείς στο σύνολο του εγκεφάλου», είπε η Αλίσα Κέρσεϊ, μεταδιδακτορική ερευνήτρια του τμήματος Ψυχολογίας του Πανεπιστημίου του Σικάγο και επικεφαλής συντάκτρια της μελέτης. «Πρόκειται για μια ακόμη ένδειξη ότι οι άνθρωποι είναι πιο πολύ ίδιοι μεταξύ τους παρά διαφορετικοί», δήλωσε η ίδια. Οι ερευνητές επίσης συνέκριναν τα αποτελέσματα του Τεστ Πρώιμης Μαθηματικής Ικανότητας , που έχει ήδη σταθμιστεί σε παιδιά τριών έως οκτώ ετών, σε 97 συμμετέχοντες (50 κορίτσια) για να υπολογίσουν τον ρυθμό ανάπτυξης των μαθηματικών δεξιοτήτων. Δεν βρέθηκαν διαφορές που να σχετίζονται με το φύλο ή την ηλικία. Η Κάντλον δήλωσε ότι πιστεύει πως η κοινωνία και η κουλτούρα πιθανότατα απομακρύνουν τα κορίτσια από τις επιστήμες που συνδέονται με τα μαθηματικά. Προηγούμενες μελέτες δείχνουν ότι οι οικογένειες περνούν περισσότερο χρόνο για να παίζουν με τα μικρά αγόρια παιχνίδια που σχετίζονται με τη χωρική αντίληψη. Επίσης, πολλοί δάσκαλοι ασχολούνται περισσότερο με τα αγόρια όταν διδάσκουν μαθηματικά, γεγονός που προβλέπει μεγαλύτερη επιτυχία των αγοριών σε αυτόν τον τομέα. Τελικά, τα παιδιά ίσως απλά ανταποκρίνονται στις προσδοκίες των γονιών και των δασκάλων τους. «Η τυπική διαδικασία της κοινωνικοποίησης μπορεί να αμβλύνει τις μικρές διαφορές μεταξύ αγοριών και κοριτσιών δημιουργώντας το φαινόμενο της χιονοστιβάδας στο πώς αντιμετωπίζουμε τις ικανότητές τους στα μαθηματικά», τόνισε η Κάντλον. (σ.τ.σ.: φαινόμενο χιονοστιβάδας: μόλις μια άποψη βρίσκει σύμφωνο ένα σημαντικό αριθμό ανθρώπων, η άποψη αυτή αρχίζει να εδραιώνεται και να επηρεάζει όλο και περισσότερα άτομα). Η ίδια υπογράμμισε την ανάγκη διεξαγωγής περαιτέρω ερευνών στο πλαίσιο των οποίων τα παιδιά θα παρακολουθούνται για μεγαλύτερα χρονικά διαστήματα. Πηγή: ΑΠΕ-ΜΠΕ  ",https://www.tanea.gr/2019/11/10/science-technology/nea-ereyna-katarriptei-ton-mytho-oti-ta-koritsia-ysteroun-sta-mathimatika/
Tech,tanea.gr,Αντωνία Μοροπούλου : Ιδιαίτερη και μοναδική στιγμή το άνοιγμα του Παναγίου Τάφου,10 Νοεμβρίου 2019 | 14:54,tanea.gr,"Παιδιά-θαύματα, νέοι άνθρωποι και σημαντικές προσωπικότητες, ανάμεσα τους και μία Ελληνίδα, που διακρίθηκαν για τα επιτεύγματά τους σε διαφορετικούς τομείς δράσης και προσφέρουν στην ανθρωπότητα και τον πολιτισμό, τιμήθηκαν χθες για το έργο τους, από τα διεθνή βραβεία Giuseppe Sciacca 2019, έναν από τους μεγαλύτερους θεσμούς παγκοσμίως, που στηρίζεται στις αρχές του εθελοντισμού, στις αξίες και τα ιδεώδη, στην αγάπη και τη φιλία των λαών. Η λαμπρή τελετή της 18ης απονομής των διεθνών βραβείων έλαβε χώρα στην αίθουσα τελετών του Πανεπιστημίου Pontificia Urbaniana στην πόλη του Βατικανού. Το Βραβείο Επιστήμης για την Αποκατάσταση Μνημείων, που δίδεται πρώτη φορά από τα Giuseppe Sciacca, απονεμήθηκε στην αντιπρύτανη και καθηγήτρια του ΕΜΠ Αντωνία Μοροπούλου για τη μελέτη και την αποκατάσταση του Ιερού Κουβουκλίου στον Πανίερο Ναό της Αναστάσεως στα Ιεροσόλυμα. Στο πλαίσιο του έργου ανοίχτηκε ο Πανάγιος Τάφος του Χριστού και στη συνέχεια μελετήθηκαν με τις πιο σύγχρονες τεχνικές η ιστορία, η μορφολογία και τα υλικά του μνημείου. Οι εργασίες διήρκεσαν 8 μήνες και, όπως είπε η κ. Μοροπούλου, μελετήθηκε πρώτη φορά η ιστορία του Παναγίου Τάφου. «Το ΕΜΠ και η Ελλάδα βρίσκονται στη διεθνή πρωτοπορία της τεχνογνωσίας και υψηλής τεχνολογίας σήμερα, στην ψηφιακή εποχή όπου μπορεί διεπιστημονικά να εναρμονίσει ένα ολοκληρωμένο ψηφιακό μέσο όλα τα δεδομένα της Αρχιτεκτονικής, Γεωμετρικής, Νομοστατικής και να τα διαχειριστεί με τρόπο ακριβή και χρονικά και οικονομικά, με αποτέλεσμα τη δομική ακεραιότητα των μνημείων, τον απόλυτο σεβασμό και την ανάδειξη των αξιών». Η κ. Μοροπούλου αναφέρθηκε στην «ιδιαίτερη και μοναδική» στιγμή που ανοίχθηκε ο Πανάγιος Τάφος. «Αισθανόμασταν ενώπιος ενωπίω. Αυτός ο Τάφος είναι ζωντανός, είναι ένα μνημείο που μιλάει με όλη την ανθρωπότητα». Στην κατηγορία των νέων, το Απόλυτο Βραβείο Επιστήμης απονεμήθηκε στον 14χρονο αμερικανό Rishab Kumar Jain, ο οποίος, αν και μόλις 14 ετών, είναι εφευρέτης, επιστήμονας και ερευνητής. Ο Rishab, αξιοποιώντας την τεχνητή νοημοσύνη, βελτίωσε την ακτινοθεραπεία για τους ασθενείς που νοσούν από τον καρκίνο του παγκρέατος. Δημιούργησε έναν αλγόριθμο που χρησιμοποιεί τεχνητή νοημοσύνη για τον ακριβή εντοπισμό και παρακολούθηση του παγκρέατος σε πραγματικό χρόνο κατά τη διάρκεια ακτινοθεραπείας με μαγνητική τομογραφία. Ξεκίνησε να ασχολείται μετά το θάνατο αγαπημένων του ανθρώπων από καρκίνο και το όνειρό του είναι να σπουδάσει ογκολόγος χειρουργός. Το Βραβείο στην Επιστήμη της Αρχαιολογίας απονεμήθηκε στον αμερικανό αρχαιολόγο του National Geographic Fredrik Hiebert για το 25ετές έργο του όσον αφορά την ανακάλυψη αρχαίων εμπορικών μονοπατιών στην Ασία. Συμμετείχε στην αποκατάσταση του Τάφου του Ιησού καταγράφοντας και παρουσιάζοντας σχετικό ντοκιμαντέρ για το National Geographic. Αναφέρθηκε στη «συγκλονιστική»εμπειρία της συμμετοχής του με τη διπλή ιδιότητα του αρχαιολόγου και δημοσιογράφου στις εργασίες του Παναγίου Τάφου. Είπε ότι τη στιγμή του ανοίγματος του Τάφου εκατομμύρια τηλεθεατές συντονίστηκαν μέσω των απευθείας δικών του ανταποκρίσεων. Βραβείο Αρχιτεκτονικής και Οικολογίας έλαβε ο φημισμένος κινέζος καθηγητής Arthur Huang ιδρυτής της εταιρείας Miniwiz, που εξειδικεύεται στις εφαρμογές ανακύκλωσης απορριμμάτων. Βραβείο Μαθηματικών έλαβε ο 11χρονος ιταλο-γιαπωνέζος «μάγος» των μαθηματικών Alessandro Lachin. Τα επιστημονικά Βραβεία Έρευνας και Καινοτομίας απονεμήθηκαν σε γιατρούς: στον 25 ετών αμερικανό Tyler Allen, για την έρευνά του για τον καρκίνο, στον 27χρονο πολωνό καθηγητή Ιατρικής Mateusz Holda για τις έρευνες στην αρχιτεκτονική και ανατομία της καρδιάς και στον 16χρονο ιρλανδό ερευνητή Simon Meechan για τις έρευνές του για φυτικά αντιβιοτικά. Τους νέους επιστήμονες Kumar Jain, Simon Meechan, Mateusz Holda και Tyler Allen συνεχάρη ο αντιπρόεδρος του Διεθνούς Κέντρου Τουρισμού Υγείας, Κωνσταντίνος Πάντος, ο οποίος τους προσκάλεσε να επισκεφθούν την πατρίδα του Ιπποκράτη. Τόνισε ότι «ο Ιπποκράτης συνεχίζει να εμπνέει και να φωτίζει το δρόμο νέων επιστημόνων που τα επιτεύγματά τους, παρά το νεαρό της ηλικίας τους, μας εντυπωσιάζουν». Το Βραβείο Business και Δημόσιες Σχέσεις απονεμήθηκε στον 22χρονο Νικόλαο Ολύμπιο, το Βραβείο Εθελοντισμού και Ανθρωπισμού στον αμερικανό αστυνομικό George Chase Miller για τη διάσωση ενός 3χρονου αγοριού, ενώ το Βραβείο Μουσικής στη ρωσίδα mezzo soprano Anna Konovalova. Βραβείο Δημοσιογραφίας έλαβε η ιταλίδα δημοσιογράφος Giovanna Maria Maglie και το Βραβείο Cultura απονεμήθηκε στο γερμανό καρδινάλιο Walter Brandmuller. Πότε θεσπίστηκαν τα βραβεία Giuseppe Sciacca Η ιστορία των βραβείων ξεκίνησε το 2001 στην πόλη L’Aquila της Ιταλίας, όπου και ιδρύθηκαν από τον κληρικό του Βατικανού και καθηγητή νομικής Bruno Lima. Είναι αφιερωμένα στη μνήμη του Giuseppe Sciacca (Ρώμη 12/8/1960-21/9/1986), ενός 26χρονου φοιτητή Αρχιτεκτονικής, προτύπου ήθους και προσφοράς στην κοινωνία. Ένα ατύχημα τού στέρησε πρόωρα τη ζωή. Από το 2002 οι τελετές απονομής λαμβάνουν χώρα στο Βατικανό. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/11/10/science-technology/antonia-moropoulou-idiaiteri-kai-monadiki-stigmi-to-anoigma-tou-panagiou-tafou/
Tech,tanea.gr,Μιανμάρ : Το αρχαιότερο απολίθωμα επικονίασης άνθους από έντομο,13 Νοεμβρίου 2019 | 13:12,tanea.gr,"Επιστήμονες από την Κίνα και τις ΗΠΑ ανακάλυψαν στη βόρεια Μιανμάρ την αρχαιότερη ένδειξη επικονίασης λουλουδιού από έντομο, η οποία συνέβη πριν τουλάχιστον 99 εκατομμύρια χρόνια, περίπου 50 εκατομμύρια χρόνια νωρίτερα από ό,τι είχε βρεθεί έως τώρα, σε μια εποχή που πτεροδάκτυλοι πετούσαν ακόμη στους ουρανούς. Σκαθάρι και κόκκοι στο απολίθωμα Συγκεκριμένα, το απολίθωμα που ανακαλύφθηκε, περιέχει τόσο το σκαθάρι, όσο και 62 κόκκους γύρης του φυτού που είχαν κολλήσει στα πόδια του εντόμου. Πριν τη νέα ανακάλυψη, η αρχαιότερη ένδειξη επικονίασης ανθοφόρου φυτού από έντομο, προερχόταν από τη μέση Ηώκαινο εποχή πριν περίπου 45 έως 48 εκατομμύρια χρόνια. Οι ερευνητές, με επικεφαλής τον καθηγητή Γουάνγκ Μπο του Ινστιτούτου Γεωλογίας και Παλαιοντολογίας Ναντζίνγκ της Κινεζικής Ακαδημίας Επιστημών, που έκαναν τη σχετική δημοσίευση στο περιοδικό της Εθνικής Ακαδημίας Επιστημών των ΗΠΑ (PNAS), ανακάλυψαν το απολίθωμα εγκλωβισμένο μέσα σε κεχριμπάρι, βαθιά σε ένα ορυχείο. Στο ίδιο σημείο είχε παλαιότερα βρεθεί ο πρώτος αμμωνίτης μέσα σε κεχριμπάρι. Πως επετεύχθη ο εντοπισμός της γύρης Ο εντοπισμός της γύρης δεν ήταν εύκολος και κατέστη δυνατός χάρη στη χρήση συνεστιακού μικροσκοπίου λέιζερ και οπτικής φωτομικρογραφίας. Η γύρη προερχόταν πιθανότατα από φυτό της ομοταξίας των Ευδικοτυλήδονων. Το σκαθάρι που έκανε την επικονίαση, ανήκει σε ένα άγνωστο έως τώρα είδος που ονομάσθηκε Angimordella burmitina. «Είναι τρομερά σπάνιο να βρεθεί τόσο το έντομο όσο και η γύρη διατηρημένα μέσα σε ένα κοινό απολίθωμα», δήλωσε ο ερευνητής Ντέιβιντ Ντίλχερ, ομότιμος καθηγητής του Τμήματος Γεωεπιστημών του Πανεπιστημίου της Ιντιάνα. Το μεγαλύτερο μέρος της τροφής των ανθρώπων προέρχεται από αγγειόσπερμα (ανθοφόρα) φυτά, από τα οποία σήμερα υπάρχουν τουλάχιστον 300.000 γνωστά είδη. Αρκετά από αυτά αυτο-επικονιάζονται, αλλά πάνω από το 90% χρειάζονται επικονίαση από έντομα (ή ζώα και τον άνεμο) για να αναπαραχθούν, κάτι που καθιστά την διαδικασία της επικονίασης πολύ σημαντική για την φύση και την ανθρωπότητα. Το πότε ακριβώς άρχισε η επικονίαση, παραμένει αντικείμενο επιστημονικής συζήτησης. Πηγή: ΑΠΕ-ΜΠΕ  ",https://www.tanea.gr/2019/11/13/science-technology/mianmar-to-arxaiotero-apolithoma-epikoniasis-anthous-apo-entomo/
Tech,tanea.gr,Ετοιμοθάνατος επιστήμονας γίνεται το πρώτο cyborg,14 Νοεμβρίου 2019 | 17:03,tanea.gr,"Βρετανός επιστήμονας που πάσχει από μια νευροεκφυλιστική νόσο σε τελικό στάδιο μετατράπηκε στο πρώτο cyborg (ον με ταυτόχρονια βιολογικά και τεχνητά τμήματα). Ο δρ. Πίτερ Σκοτ – Μόργκαν αρνήθηκε να δεχτεί τη «μοίρα» του μετά την διάνγωσή με νόσο κινητικού νευρώνα το 2017 και αποφάσισε να «επεκτείνει» τη ζωή του με τη χρήση της τεχνολογίας. Ο 61 χρονος δήλωσε ότι σκόπευε να αναβαθμίσει το σώμα και τον εγκέφαλό του με τέτοιο τρόπο ώστε να γίνει το πιο εξελιγμένο ανθρωποειδές που έχει περάσει από τον κόσμο εδώ και 13,8 εκατομμύρια χρόνια. Ο ρομποτιστής αυτός ξεπροβάλλει μετά από 24 μέρες εντατικής φροντίδας και αποκαλύπτει ότι ο «Πίτερ 2.0» είναι αυτή τη στιγμή διαθέσιμος στο διαδίκτυο. «Όλες οι απαραίτητες ιατρικές διαδικασίες έχουν πλέον ολοκληρωθεί με μεγάλη επιτυχία», έγραψε ο ίδιος στο Twitter και συνέχισε: «Η μικρή συσκευή που με βοηθά να αναπνέω κάνει πολύ λιγότερο θόρυβο από τον Νταρθ Βέιντερ». «Η ομιλία είναι όλη τεχνητή αλλά τουλάχιστον ακούγεται σαν εμένα και πάλι» είπε. Η διαδικασία περιέλαβε μια σειρά από εγχειρήσεις για την εισαγωγή ενός σωλήνα σίτισης απευθείας στο στομάχι του, έναν καθετήρα στην ουροδόχο κύστη του και έναν σάκο κολοστομίας στο έντερό του για να μπορέσει να αντιμετωπίσει τα προβλήματα τουαλέτας και σίτισης. Υπεβλήθη επίσης σε λαρυγγεκτομή για να αποφύγει τον κίνδυνο το σάλιο να εισέλθει στους πνεύμονές του. Ο Σκοτ – Μόργκαν έχει πλέον τεχνητή ομιλία και δημιούργησε μια ενσάρκωση του προσώπου του η οποία έχει σχεδιαστεί για να απαντά χρησιμοποιώντας γλώσσα του σώματος με τεχνητή νοημοσύνη. Επίσης δημιούργησε μια τεχνολογία για τα μάτια η οποία του επιτρέπει να χειρίζεται υπολογιστές, αφού υποβλήθηκε σε χειρουργείο με λέιζερ για τα μάτια, έχει τέλεια όραση στα 70 εκατοστά (η απόσταση από μια οθόνη υπολογιστή). Ο ίδιος υποστηρίζει ότι η αναπηρική του καρέκλα είναι κατασκευασμένη με έξυπνο τρόπο καθώς του επιτρέπει να σταθεί, να ξαπλώσει ανάσκελα και να μετακινηθεί γρήγορα στο χώρο. Ο Σκοτ – Μόργκαν, απάντησε στους ειδικούς που του είπαν ότι πιθανότατα του μένει ένα χρόνος ζωής: «Δεν πεθαίνω, μεταμορφώνομαι. Αχ, πόσο αγαπώ την επιστήμη». Ο ίδιος έκανε επίσης πλάκα λέγοντας πως έχει περισσότερες προγραμματισμένες αναβαθμίσεις και από την ίδια την Microsoft. Η μετατροπή του σε cyborg είναι αναρτημένη στην ιστοσελίδα του η οποία υποστηρίζει ότι η νόσος του κινητικού νευρώνα θα πρέπει να ιδωθεί ως μια ευκαιρία για «αναβάθμιση» παρά σαν μια θανατηφόρα κατάσταση. «Με την πάροδο του χρόνου όλο και περισσότεροι πάσχοντες με υπερβολικές αναπηρίες, πολύ ηλικιωμένοι, με πάθος να απελευθερωθούν από τους περιορισμούς του σώματος, θα επιλέξουν να σταθούν στο πλευρό μου» έγραψε. Και θα σταθούμε στο ύψος μας, περήφανοι… επειδή αρνούμαστε απλά να μείνουμε ζωντανοί. Ο ίδιος είπε ότι η λαρυγγεκτομή και ένα μηχάνημα που καθαρίζει τους πνεύμονες από φλέγμα παρέχεται σε λιγότερο από το 1% από τους πάσχοντες με νόσο κινητικού νευρώνα. «Χρειάζεται να υψώσουμε τις φωνές μας πάνω από αυτούς που υποστηρίζουν τη στασιμότητα και πάνω από το Brexit» είπε. «Για αιώνες, η φωνή των ατόμων με νόσο κινητικού νευρώνα δεν ακουγόταν» κατέληξε.  ",https://www.tanea.gr/2019/11/14/science-technology/etoimothanatos-epistimonas-ginetai-to-proto-cyborg/
Tech,tanea.gr,Σύμπαν: Αναποφάσιστοι οι επιστήμονες εάν είναι σφαιρικό ή επίπεδο,11 Νοεμβρίου 2019 | 10:13,tanea.gr,"Αν το σύμπαν είναι σφαιρικό ή επίπεδο είναι ένα από τα δύο πιο κομβικά ερωτήματα των επιστημόνων. Το δεύτερο με το τεράστιο μπέρδεμα που επικρατεί σχετικά με την ταχύτητα επέκτασης του σύμπαντος και κατ’ επέκταση με την ηλικία του. Όσον αφορά το πρώτο ζήτημα, μια νέα επιστημονική μελέτη τάσσεται υπέρ της θεωρίας του σφαιρικού-κλειστού σύμπαντος, αλλά -όπως αναμενόταν- ξεσηκώθηκαν αμέσως φωνές περί της αντιθέτου άποψης, η οποία έως τώρα έχει το «πάνω χέρι». Η νέα μελέτη των κοσμολόγων Αλεσάντρο Μαλκιόρι (Πανεπιστήμιο Σαπιέντζα Ρώμης), Ελεονόρα Ντι Βαλεντίνο (Πανεπιστήμιο Μάντσεστερ) και Τζόζεφ Σιλκ (Πανεπιστήμιο Τζονς Χόπκινς Βαλτιμόρης), που δημοσιεύθηκε στο περιοδικό αστρονομίας «Nature Astronomy», υποστηρίζει ότι το σύμπαν είναι σαν φουσκωμένο μπαλόνι. Ο ισχυρισμός βασίζεται στην ανάλυση των πιο πρόσφατων στοιχείων της κοσμικής μικροκυματικής ακτινοβολίας υποβάθρου (CMB), που είναι η αχνή «ηχώ» της αρχικής «μεγάλης έκρηξης» δημιουργίας του σύμπαντος (Μπιγκ Μπανγκ). Η νέα μελέτη έρχεται σε αντίθεση με την επικρατέστερη θεωρία περί επίπεδου σύμπαντος, καθώς και με μια άλλη πρόσφατη έρευνα που βασίστηκε στα ίδια περίπου στοιχεία της CMB από το δορυφόρο «Πλανκ» του Ευρωπαϊκού Οργανισμού Διαστήματος (ESA), αλλά είχε καταλήξει σε άλλα συμπεράσματα. Αν το σύμπαν όντως καμπυλώνεται, σύμφωνα με τους τρεις κοσμολόγους, τότε η καμπύλωση είναι ήπια και ομαλή. Τελικά όμως αν κάποιος ή κάτι (π.χ. ένα φωτόνιο) κινηθεί σε ευθεία γραμμή έως στις εσχατιές του σύμπαντος, θα κάνει κύκλο και θα καταλήξει εκεί από όπου ξεκίνησε, όπως θα είχε συμβεί, αν είχε κάνει το γύρο της σφαιρικής Γης. Η αντίπαλη θεωρία επιμένει πως το σύμπαν είναι επίπεδο, εκτείνεται χωρίς όρια προς κάθε κατεύθυνση και δεν σχηματίζει κάποιου είδους σφαίρα, συνεπώς όποιος ξεκινήσει για τα άκρα του σύμπαντος, σίγουρα δεν θα ξαναγυρίσει πίσω. Και στις δύο εκδοχές το σύμπαν επεκτείνεται, αλλά στην περίπτωση του σφαιρικού σύμπαντος το «μπαλόνι» φουσκώνει συνεχώς, οπότε κάθε σημείο πάνω στην επιφάνεια του απομακρύνεται από όλα τα άλλα. Η έως τώρα επικράτηση του επίπεδου σύμπαντος βασίζεται στο μοντέλο του πληθωρισμικού σύμπαντος, το οποίο -υποτίθεται ότι- κατά το πρώτο απειροελάχιστο κλάσμα του δευτερολέπτου μετά τη γέννηση του γνώρισε μια απίστευτη εκθετική επέκταση. Η φυσική αυτής της τρομερά γρήγορης επέκτασης «δείχνει» προς ένα επίπεδο ανοικτό σύμπαν. Οι τρεις κοσμολόγοι, μέλη της επιστημονικής κοινοπραξίας Planck, διατείνονται στο «Nature Astronomy» ότι οι υπολογισμοί τους πάνω στην μικροκυματική ακτινοβολία υποβάθρου δείχνουν αντίθετα -αν και όχι με βεβαιότητα, όπως παραδέχονται- προς ένα καμπυλωμένο κλειστό σύμπαν. Όπως υποστηρίζουν, σύμφωνα με το New Scientist, το σύμπαν είναι 41 φορές πιθανότερο να είναι κλειστό παρά επίπεδο. Όμως οι κοσμολόγοι του Πανεπιστημίου του Κέιμπριτζ Γιώργος Ευσταθίου και Στίβεν Γκράτον, επίσης ερευνητές της ομάδας Planck, σε προδημοσίευση τους στις αρχές Οκτωβρίου στη βάση δεδομένων arXiv, καταλήγουν στο συμπέρασμα ότι τα στοιχεία του «Πλανκ» από τον απόηχο του «Μπιγκ Μπανγκ» μάλλον παραπέμπουν σε ένα επίπεδο σύμπαν, κάτι με το οποίο συμφωνεί ο κοσμολόγος Αντρέι Λίντε του Πανεπιστημίου Στάνφορντ της Καλιφόρνια, πρωτοπόρος της θεωρίας του κοσμολογικού πληθωρισμού. Όσον αφορά το δεύτερο ζήτημα, η πρώτη ένδειξη ότι το σύμπαν επεκτείνεται, υπήρξε στη δεκαετία του 1920, όταν ο Αμερικανός αστρονόμος Έντουιν Χαμπλ (που έδωσε το όνομα του στο ομώνυμο διαστημικό τηλεσκόπιο και στην ομώνυμη Σταθερά γνωστή και ως Η0) παρατήρησε ότι οι γαλαξίες απομακρύνονται από τη Γη πιο γρήγορα, όσο μακρύτερα από αυτήν βρίσκονται. Ανάλογες ανεξάρτητες παρατηρήσεις είχε κάνει και ο Ευρωπαίος αστροφυσικός Ζορζ Λεμέτρ. Οι δύο πρωτοπόροι της κοσμολογίας είχαν κάνει ένα πρώτο υπολογισμό της ταχύτητας επέκτασης του σύμπαντος περίπου στα 500 km/s/Mpc (αυτό σημαίνει ότι ένας γαλαξίας σε απόσταση ενός μεγαπαρσέκ ή 3,26 εκατομμυρίων ετών φωτός από τη Γη απομακρύνεται από αυτήν με ταχύτητα 500 χιλιομέτρων το δευτερόλεπτο). Έκτοτε οι επιστήμονες μείωσαν κατά πολύ αυτό τον αριθμό, αλλά αδυνατούν να συμφωνήσουν στο πόσο γρήγορη είναι η επέκταση. Δύο κυρίως αριθμοί έχουν προκύψει. Ο ένας (περίπου 74 km/s/Mpc) βασίζεται στη χρήση του τηλεσκοπίου Hubble για να μετρηθούν οι αποστάσεις -και πώς αυτές μεταβάλλονται- μεταξύ της Γης και μερικών πολύ φωτεινών άστρων (υπερκαινοφανών ή σούπερ-νόβα). Ο δεύτερος μικρότερος αριθμός (περίπου 67 km/s/Mpc) προκύπτει από τα δεδομένα του ευρωπαϊκού επιστημονικού δορυφόρου Planck σχετικά με τις διαφορές θερμοκρασίας στην ακτινοβολία CMB. Τον Οκτώβριο αστρονόμοι του Πανεπιστημίου της Καλιφόρνια παρουσίασαν στοιχεία ότι το σύμπαν επεκτείνεται πιο γρήγορα από ό,τι προβλέπει η κυρίαρχη θεωρία. Η νέα μελέτη, που δημοσιεύθηκε στο περιοδικό «Monthly Notices» της Βασιλικής Αστρονομικής Εταιρείας της Βρετανίας, ρίχνει λάδι στη φωτιά μιας χρόνιας επιστημονικής διαμάχης, καθώς οι επιστήμονες έχουν στα χέρια τους ολοένα περισσότερες διαφορετικές εκτιμήσεις για το ρυθμό διαστολής του σύμπαντος (τη λεγόμενη «σταθερά του Χαμπλ») και δεν μπορούν να αποφασίσουν ποιος είναι ο σωστός. Είχε προηγηθεί το Σεπτέμβριο άλλη μια διεθνής μελέτη, με επικεφαλής το γερμανικό Ινστιτούτο Αστροφυσικής Μαξ Πλανκ, που δημοσιεύθηκε στο περιοδικό «Science» και είχε χρησιμοποιήσει μια νέα τεχνική (δύο γαλαξίες ως βαρυτικούς φακούς για να υπολογίσει τις αποστάσεις εκατοντάδων σούπερ-νόβα), καταλήγοντας σε υψηλότερη τιμή για τη Σταθερά Χαμπλ (82,4+/-8,4 km/s/Mpc). Στη συνέχεια, οι ίδιοι επιστήμονες ανακοίνωσαν ότι, λαμβάνοντας υπόψη τους και άλλα δεδομένα, κατέληξαν σε ένα μικρότερο ρυθμό επέκτασης (73,3+/-1,8 km/s/Mpc). Η αβέβαιη ηλικία του σύμπαντος Σύμφωνα με το «στάνταρντ» κοσμολογικό μοντέλο, το σύμπαν επεκτεινόταν πολύ γρήγορα στην αρχή της ιστορίας του, μετά επιβραδύνθηκε λόγω του «φρένου» (βαρυτικής έλξης) της σκοτεινής ύλης και σήμερα η επέκταση του έχει ξανά επιταχυνθεί εξαιτίας της άλλης μυστηριώδους δύναμης, της σκοτεινής ενέργειας. Όμως, ανάλογα με την τεχνική υπολογισμού, αλλάζει και η εκτιμώμενη ταχύτητα επέκτασης του σύμπαντος, κάτι που κανονικά δεν θα έπρεπε να συμβαίνει. Μια σημαντική «παρενέργεια» είναι ότι όσο μεγαλύτερη είναι η ταχύτητα επέκτασης του σύμπαντος, τόσο μικρότερη γίνεται η ηλικία του. Σήμερα κυριαρχεί η εκτίμηση ότι το σύμπαν έχει ηλικία 13,7 δισεκατομμυρίων ετών (με βάση μια Σταθερά Χαμπλ γύρω στα 70 km/s/Mpc που είχε υπολογιστεί το 2000). Όμως, αν η ταχύτητα επέκτασης του είναι μεγαλύτερη (γύρω στα 82 km/s/Mpc), τότε το σύμπαν έχει ηλικία τουλάχιστον δύο δισεκατομμύρια χρόνια μικρότερη (γύρω στα 11,4 δισεκατομμύρια χρόνια). Όλη αυτή η αβεβαιότητα, λένε ολοένα περισσότεροι επιστήμονες, σημαίνει ότι το κυρίαρχο κοσμολογικό μοντέλο πρέπει να αλλάξει. Όπως δήλωσε ο καθηγητής φυσικής Chris Fassnacht του Πανεπιστημίου της Καλιφόρνια, «η κρίση στην κοσμολογία οφείλεται στο ότι ενώ η Σταθερά του Χαμπλ είναι σταθερή οπουδήποτε στο διάστημα σε μια δεδομένη στιγμή, δεν είναι σταθερή στο χρόνο. Έτσι, όταν συγκρίνουμε τις Σταθερές του Χαμπλ που προκύπτουν από τις διαφορετικές μεθόδους, συγκρίνουμε το πρώιμο σύμπαν όταν κάνουμε μακρινές παρατηρήσεις, με το ύστερο πιο σύγχρονο μέρος του σύμπαντος, όταν χρησιμοποιούμε τοπικές και γειτονικές παρατηρήσεις».  ",https://www.tanea.gr/2019/11/11/science-technology/sympan-anapofasistoi-oi-epistimones-ean-einai-sfairiko-i-epipedo/
Tech,tanea.gr,Μυστήριο στον Αρη: Το Curiosity ανίχνευσε αυξομειώσεις στο οξυγόνο,13 Νοεμβρίου 2019 | 21:21,tanea.gr,"Ενώ άλυτος παραμένει ο γρίφος με τις αυξομειώσεις μεθανίου στον Άρη, ανακοινώσεις της NASA για ανάλογη... συμπεριφορά του οξυγόνου πάνω από την επιφάνεια του κρατήρα Γκέιλ, πύκνωσαν το μυστήριο και φούντωσαν τα σενάρια για το τι συμβαίνει στον Κόκκινο πλανήτη. Ας δούμε όμως τα δεδομένα με τη σειρά: Μέσα σε διάστημα έξι ετών ένα όργανο του ρομποτικού οχήματος της NASA ανέλυσε τη σύνθεση του αρειανού αέρα στον κρατήρα Γκέιλ. Περιλαμβάνει 95% διοξείδιο του άνθρακα, 2,6% μοριακό άζωτο, 1,9% αργό, 0,16% μοριακό οξυγόνο και 0,06% μονοξείδιο του άνθρακα. Επίσης, βρέθηκε πώς τα μόρια στον αέρα του Άρη αναμειγνύονται και κυκλοφορούν με τις αλλαγές στην πίεση του αέρα ανά το έτος. Οι αλλαγές αυτές συμβαίνουν όταν το διοξείδιο του άνθρακα παγώνει στους πόλους τον χειμώνα μειώνοντας την πίεση ανά τον πλανήτη, καθώς ο αέρας ανακατανέμεται. Μετά το διοξείδιο του άνθρακα εξατμίζεται την άνοιξη και το καλοκαίρι και αναμειγνύεται ανά τον πλανήτη, αυξάνοντας την πίεση. Σε αυτό το περιβάλλον οι επιστήμονες διαπίστωσαν πως το άζωτο και το αργό ακολουθούν προβλέψιμα εποχικά μοτίβα. Ανέμεναν το ίδιο και για το οξυγόνο, αλλά τελικά δεν ισχύει κάτι τέτοιο, καθώς η ποσότητά του στον αέρα αυξανόταν την άνοιξη και το καλοκαίρι κατά 30% και έπεφτε σε επίπεδα που προβλέπονταν το φθινόπωρο. Η τάση αυτή παρατηρείται κάθε άνοιξη, αλλά με την ποσότητα του οξυγόνου που προστίθεται στην ατμόσφαιρα να ποικίλλει, γεγονός που δείχνει πως κάτι το παράγει και μετά το απομακρύνει. «Πασχίζουμε να βρούμε μια εξήγηση για το οξυγόνο. Σκεφτόμαστε ότι είναι ένα ζήτημα που δεν έχει να κάνει με τη δυναμική της ατμόσφαιρας, αλλά με κάποια χημική πηγή... που δεν έχουμε καταγράψει ακόμη», δήλωσε χαρακτηριστικά η επικεφαλής ερευνήτρια Μελίσα Τρέινερ, πλανητική επιστήμονας του Κέντρου Διαστημικών Πτήσεων Goddard της NASA στο Μέριλαντ. Σημειώνεται πως κάτι ανάλογο έχει παρατηρηθεί και με το μεθάνιο: Το συγκεκριμένο αέριο, βρίσκεται επίσης στον αέρα του κρατήρα Γκέιλ σε μικρές ποσότητες, οι οποίες αυξάνοται κατά 60% για ανεξήγητους λόγους μέσα στο καλοκαίρι. Οι ομοιότητες στην αυξομείωση του μεθανίου και του οξυγόνου μπορεί να είναι απλώς μια σύμπτωση, κατά τους επιστήμονες, όμως δεν αποκλείεται να οφείλονται και στην ίδια αιτία. Υπογραμμίζεται ότι το οξυγόνο και το μεθάνιο μπορούν να παραχθούν τόσο βιολογικά (π.χ. από μικρόβια) όσο και από χημικές διεργασίες που σχετίζονται π.χ. με το νερό. Οι ερευνητές της NASA, που έκαναν τη σχετική δημοσίευση στο περιοδικό γεωφυσικής «Journal of Geophysical Research: Planets», θα συνεχίσουν τις μετρήσεις στην αρειανή ατμόσφαιρα, ώστε να βρουν μια λύση στο αίνιγμα.  ",https://www.tanea.gr/2019/11/13/science-technology/mystirio-ston-ari-to-curiosity-anixneyse-ayksomeioseis-sto-oksygono/
Tech,tanea.gr,Λειτουργίες στο κινητό που δεν φανταζόμαστε ότι υπάρχουν,14 Νοεμβρίου 2019 | 15:30,tanea.gr,"Το κινητό μας διαθέτει ορισμένες λειτουργίες που δεν φανταζόμασταν καν ότι υπάρχουν. Ένα χαρακτηριστικό παράδειγμα είναι ο μοναδικός κωδικός του κινητού μας, #06#, που χρησιμοποιεί και η αστυνομία για να ταυτοποιήσει τις συσκευές. Επιπλέον, με τον συνδυασμό #30# μπορούμε να κάνουμε «κρυφή» την ID του κινητού μας. Η λειτουργία αυτή είναι συμβατή μόνο σε IOS. Μπορούμε, επίσης, να ξεκλειδώσουμε τις κρυφές λειτουργίες του μενού του κινητού μας με τον συνδυασμό *3*34636#*#*, ανάλογα με τη συσκευή που διαθέτουμε. Σε IOS, με τον συνδυασμό *33*# κάνουμε το κινητό μας να μην μπορεί να πραγματοποιήσει εξερχόμενες κλήσεις, ενώ η λειτουργία επανέρχεται με τον συνδυασμό #33*PIN#. Στα Android χρησιμοποιώντας τον συνδυασμό *#*#7780#*#* κάνουμε το κινητό μας να επανέλθει αυτόματα στις εργοστασιακές του ρυθμίσεις και πρόκειται για μια μη αναστρέψιμη λειτουργία. Ο συνδυασμός *2767*3855# θα διαγράψει αμέσως όλα τα αρχεία και τις ρυθμίσεις σας (σε συσκευές Android). Και αυτή η λειτουργία δεν είναι αναστρέψιμη. Στα IOS, ο συνδυασμός *3370# μεγιστοποιεί την απόδοση της συσκευής, όμως καταναλώνει περισσότερη μπαταρία. Με τη χρήση του ίδιου συνδυασμού, απενεργοποιείται η έξτρα απόδοση. Οι χρήστες Adroid θα πρέπει να γνωρίζουν, πως με τον συνδυασμό *#*#8351#*#* μπορούμε να ανακτήσουμε και να ακούσουμε τη φωνή μας στις τελευταίες 20 κλήσεις που πραγματοποιήσαμε, αν θέλουμε να θυμηθούμε τι είπαμε. Και για να κλείσουμε το κινητό μας χωρίς να πατήσουμε το κουμπί της απενεργοποίησης πληκτρολογούμε το *#*#7594#*#*. Μία λειτουργία που σίγουρα γνωρίζουν οι περισσότεροι, είναι πως με τον συνδυασμό #31# και τον αριθμό μας μπορούμε να βάλουμε απόκρυψη, κάτι που δουλεύει και στα Android και στα IOS. Δείτε όλες τις λειτουργίες που έχουμε στο κινητό στο παρακάτω βίντεο: IMEI number 0:40 Number identification 1:23 Statistics and secret menu 1:50 No outgoing calls 2:28 Instant factory settings 2:58 Whole reinstallation 3:30 Better communication 3:58 Listen to yourself 4:30 Service center number 4:58 Quick turning off 5:20 Call waiting 5:51 Quick service menu 6:36 Signal information 6:59 Straight to voicemail 7:39 Hide your number in outgoing calls 8:13. Πηγή: Pagenews  ",https://www.tanea.gr/2019/11/14/science-technology/leitourgies-sto-kinito-pou-den-fantazomaste-oti-yparxoun/
Tech,tanea.gr,Αρκετά ακριβό και αργό το internet στην Ελλάδα,14 Νοεμβρίου 2019 | 15:32,tanea.gr,"Δεύτερη πιο ακριβή χώρα στην Ευρωπαϊκή Ενωση (Ε.Ε.) είναι η Ελλάδα στις ονομαστικές χρεώσεις ευρυζωνικών συνδέσεων σταθερής. Μελέτη της Κομισιόν που παρουσιάστηκε πριν από λίγες ημέρες εμφανίζει κατά μέσον όρο την Ελλάδα ως τη χώρα με τις πιο υψηλές χρεώσεις, μετά εκείνες του Βελγίου. Οι κατηγορίες Η Ελλάδα, με βάση τη σχετική μελέτη και ανάλογα με το εξεταζόμενο πακέτο, συγκαταλέγεται είτε στην 4η κατηγορία χωρών της Ε.Ε. με τις πιο υψηλές χρεώσεις, είτε στην 3η κατηγορία με τις χώρες που εφαρμόζουν αρκετά υψηλές χρεώσεις. Τα κράτη-μέλη χωρίζονται σε τέσσερις βασικές κατηγορίες, με την πρώτη να περιλαμβάνει τις «φθηνές» χώρες της Ε.Ε., τη δεύτερη «τις σχετικά φθηνές», την τρίτη τις «σχετικά ακριβές» και την τέταρτη τις «ακριβές» χώρες. Στην ίδια κατηγορία, εκτός από τη χώρα μας και το Βέλγιο, ανήκουν η Κύπρος, η Ιρλανδία και ακολουθούν η Ισπανία και η Σλοβενία. Αξιοσημείωτο είναι ότι οι πιο ακριβές χώρες της Ε.Ε. στις χρεώσεις ευρυζωνικού Internet σταθερής, είναι οι ίδιες αυτές που προσφέρουν και τις πιο αργές συνδέσεις. Για παράδειγμα, οι χώρες Βέλγιο, Ελλάδα, Κύπρος και Ιρλανδία, στο τέλος του περασμένου έτους, δεν προσέφεραν συνδέσεις ταχυτήτων 1 Gbps, ενώ δύο από αυτές (Ελλάδα, Κύπρος) δεν πρόσφεραν καν συνδέσεις με ταχύτητες άνω των 200 Μbps. Τι ισχύει για την Ελλάδα Αναφορικά με τις χρεώσεις, η Ελλάδα σχεδόν σε όλες τις κατηγορίες προσφερόμενων πακέτων (απλή σύνδεση, double play, triple play) είναι πιο ακριβή από τον μέσο όρο της Ευρώπης. Ανάλογα με το είδος της ευρυζωνικής σύνδεσης μεταβάλλονται και οι αποκλίσεις στις χρεώσεις. Για παράδειγμα, όσον αφορά τα πακέτα που περιλαμβάνουν συνδέσεις ταχυτήτων 30 έως 100 Mbps, η απόκλιση της χώρας μας με τον μέσο όρο της Ε.Ε. κυμαίνεται από 20% έως 60%. Σύμφωνα με τη μελέτη που παρουσίασε η έντυπη έκδοση της Καθημερινής, η Ελλάδα συγκαταλέγεται στις πιο ακριβές χώρες όσο αυξάνεται η ταχύτητα σύνδεσης στο Διαδίκτυο. Στα πακέτα που περιλαμβάνουν συνδέσεις άνω των 100 (και έως 200 Mbps) η Ελλάδα είναι συνήθως η πιο ακριβή και οι αποκλίσεις στις χρεώσεις διευρύνονται. Για παράδειγμα, για ένα πακέτο double play (Internet+TV) με σύνδεση άνω των 100 Mbps, στην Ελλάδα η χρέωση είναι υπερδιπλάσια του μέσου όρου της Ε.Ε. Συγκεκριμένα, εκφρασμένο σε μονάδες αγοραστικής δύναμης, ξεπερνά τα 90 ευρώ τον μήνα, όταν o μέσος όρος στην Ε.Ε. είναι 43,7 ευρώ. Τι ισχύει με τις χρεώσεις Αντίστοιχα ισχύουν και για άλλα πακέτα (single play, triple play κ.λπ.). Μικρότερες είναι οι αποκλίσεις, όταν αναφερόμαστε σε πακέτα που περιλαμβάνουν συνδέσεις με χαμηλές ταχύτητες (12-30 Mbps). Στα συγκεκριμένα πακέτα οι χρεώσεις στη χώρα μας είναι στα επίπεδα του μέσου όρου ή και οριακά χαμηλότερα. Σύμφωνα με τη μελέτη, οι Ελληνες καταναλωτές πληρώνουν πολύ πιο ακριβά τη μετάβασή τους από μια κατηγορία ευρυζωνικής σύνδεσης σε μια άλλη. Για παράδειγμα, η μετάβαση από ένα πακέτο που περιλαμβάνει μια σύνδεση 12-30 Mbps σε ένα αντίστοιχο πακέτο που περιλαμβάνει σύνδεση 30-100 Mbps, στην Ελλάδα περικλείει υπερτίμημα που κυμαίνεται από 8,5 έως 15,2 ευρώ. Στην υπόλοιπη Ευρώπη, το υπερτίμημα μιας αντίστοιχης μετάβασης είναι 2,1 ευρώ. Οι προαναφερόμενες χρεώσεις, όπως αναφέρουν οι μελετητές, είναι ονομαστικές και αντλήθηκαν από τους ιστότοπους των επιχειρήσεων τον Οκτώβριο του 2018. Από τη χώρα μας στοιχεία αντλήθηκαν από τους παρόχους ΟΤΕ, Vodafone, Wind και Forthnet. Tα στοιχεία της μελέτης αξιοποιούνται στους δείκτες DESI (Digital Economy & Society Index).  ",https://www.tanea.gr/2019/11/14/science-technology/arketa-akrivo-kai-argo-to-internet-stin-ellada/
Tech,tanea.gr,"«Μαγευτικά» ολογράμματα : Ήχος, αφή και εικόνα σε «ένα»",15 Νοεμβρίου 2019 | 09:29,tanea.gr,"Τρία πράγματα στη συσκευασία του ενός, με αποτέλεσμα κάτι «μαγικό»: «ζωντανά» ολογράμματα που όχι μόνο τα βλέπει κανείς, αλλά επίσης τα ακούει και τα πιάνει. Ερευνητές από τη Βρετανία και την Ιαπωνία δημιούργησαν ένα πρωτοποριακό σύστημα, το οποίο παράγει τρισδιάστατες εικόνες, που μπορούν να «μιλήσουν», να παίξουν μουσική ή να βγάλουν άλλους ήχους, ενώ παράλληλα δίνουν σε ένα άνθρωπο το αίσθημα της αφής, όταν τις αγγίζει με το χέρι του. Πρώτη φορά επιτυγχάνεται ο ταυτόχρονος συνδυασμός Ο ταυτόχρονος συνδυασμός 3-D οπτικού, ακουστικού και απτικού περιεχομένου επιτυγχάνεται για πρώτη φορά. Στόχος των επιστημόνων και μηχανικών είναι να δημιουργήσουν συσκευές που θα παράγουν ολογράμματα, τα οποία θα παρέχουν μια ολοκληρωμένη γκάμα αισθήσεων και όχι απλώς οπτικό περιεχόμενο. Το σύστημα με την ονομασία MATD (Multimodal Acoustic Trap Display), το οποίο θυμίζει οθόνες ταινιών επιστημονικής φαντασίας όπως του «Πολέμου των Άστρων», μπορεί μελλοντικά να έχει ποικίλες εφαρμογές, όπως στη βιοϊατρική, στη βιομηχανία, στον στρατό. Οι ερευνητές, με επικεφαλής τον Ριούτζι Χιραγιάμα του Πανεπιστημίου του Σάσεξ, οι οποίοι έκαναν τη σχετική δημοσίευση στο περιοδικό « Nature », βασίστηκαν στην τεχνολογία των ηχητικών λαβίδων, που μετακινούν πολύ μικρά αντικείμενα μέσω κυμάτων υπερήχων, προκειμένου να παγιδεύσουν ατομικά σωματίδια και να τα φωτίσουν με διάφορα χρώματα, καθώς αυτά κινούνται στην οθόνη. Μία πεταλούδα, μία πυραμίδα και μία σφαίρα Το σύστημα έχει μέχρι τώρα παράγει διάφορες μικρές 3-D εικόνες, όπως μιας πεταλούδας, μιας πυραμίδας και μιας σφαίρας, οι οποίες μπορούν να ειδωθούν από οποιαδήποτε οπτική γωνία. Λόγω της χρήσης ακουστικών πεδίων για να δημιουργηθούν οι εικόνες, αυτές παράγουν επίσης ήχο, αλλά και αισθήσεις αφής. Για παράδειγμα, οι ερευνητές δημιούργησαν ένα οπτικο-ακουστικό χρονόμετρο αντίστροφης μέτρησης, το οποίο οι χρήστες μπορούν να αρχίσουν ή να σταματήσουν ακουμπώντας το δάχτυλο τους στην οθόνη. «Πιστεύω ότι στο μέλλον τέτοιες οθόνες θα μας επιτρέπουν να αλληλεπιδρούμε με την οικογένεια μας και τους φίλους μας σαν να βρίσκονταν κοντά, καθώς θα μπορείς να τους δεις, να τους ακούσεις και να τους αγγίξεις», δήλωσε ο Χιραγιάμα. Οι ερευνητές θα προσπαθήσουν να βελτιώσουν την τεχνολογία, ώστε να παράγει μεγαλύτερα ολογράμματα με ήχο και αφή, καθώς επίσης να τη συνδυάσουν με την τρισδιάστατη εκτύπωση, «εκτυπώνοντας» ολογραφικά αντικείμενα. Επίσης θα επιδιώξουν να παράγονται πιο έντονοι ήχοι και πιο ισχυρά απτικά ερεθίσματα πάνω στο δέρμα, όταν αγγίζει τα ολογράμματα. Πηγή: ΑΠΕ-ΜΠΕ  ",https://www.tanea.gr/2019/11/15/science-technology/mageytika-ologrammata-ixos-afi-kai-eikona-se-ena/
Tech,tanea.gr,Οι άνεμοι... ανεβάζουν ταχύτητα,20 Νοεμβρίου 2019 | 13:25,tanea.gr,"Η παγκόσμια ταχύτητα του αέρα αυξάνεται σημαντικά από το 2010 και μετά, έπειτα από δεκαετίες συνεχούς μείωσής της, σύμφωνα με νέα έρευνα που επικαλείται το BBC. Οι ερευνητές πιστεύουν ότι η αύξηση στην ταχύτητα του ανέμου θα προκαλέσει ταυτόχρονα και αύξηση στην παραγόμενη ενέργεια κατά 37%. Από το 1980 οι επιστήμονες παρατηρούσαν μια μείωση στην ταχύτητα των ανέμων ανά τον κόσμο, η οποία, αν είχε συνεχιστεί μέχρι το τέλος του αιώνα, θα είχε προκαλέσει μείωση της ταχύτητας του ανέμου της τάξης του 21%. Οι συντάκτες της συγκεκριμένης έρευνας, που δημοσιεύτηκε στην επιστημονική επιθεώρηση Nature Climate Change, υποστηρίζουν ότι αυτή η πτώση θα είχε μειώσει τη διαθέσιμη ποσότητα ισχύος από τη βιομηχανία αιολικής ενέργειας, αν συνεχιζόταν με τους ίδιους ρυθμούς. Οι επιστήμονες δεν ήταν βέβαιοι για τα αίτια που προκαλούσαν αυτήν την πτώση. Μια θεωρία υποστήριζε ότι το πρασίνισμα της γης ή η αυξανόμενη αστικοποίηση αύξαναν την τραχύτητα του εδάφους και μείωναν την ταχύτητα των ανέμων. Η παρούσα μελέτη δείχνει πως η ιδέα της τραχύτητας της επιφάνειας της γης δεν ήταν αρκετή για να εξηγήσει αυτές τις αλλαγές. Αναλύοντας δεδομένα για τον καιρό από 9.000 επίγειους σταθμούς και συνδυάζοντάς τα με στατιστικά στοιχεία, οι ερευνητές έδειξαν ότι από το 2010 η ταχύτητα του ανέμου αυξάνεται σημαντικά σε παγκόσμιο επίπεδο. Το ποσοστό της αύξησης της ταχύτητας είναι τριπλάσιο από τη μείωση που παρατηρούνταν πριν από το 2010, και οι ερευνητές πιστεύουν ότι οφείλεται στις αλλαγές στα κυκλοφοριακά μοτίβα του ωκεανού και της ατμόσφαιρας και όχι αποκλειστικά στην τραχύτητα. «Όταν μιλάμε για την ατμοσφαιρική κυκλοφορία, εννοούμε τη θέρμανση της επιφάνειας της Γης, η οποία δημιουργεί διαβαθμίσεις στην πίεση και επομένως άνεμο» δήλωσε ο Αντριάν Σαπέλ του Πανεπιστημίου του Κάρντιφ της Βρετανίας. Ο ίδιος συμπλήρωσε: «Αλλαγές σε αυτές τις κυκλοφορίες έχουν αλλάξει την ταχύτητα του ανέμου. Μια εναλλακτική εξήγηση στην αλλαγή της ταχύτητας του ανέμου είναι οι μεταβολές στην τραχύτητα της επιφάνειας του εδάφους. Είναι απίθανο βέβαια ότι η τραχύτητα προκαλεί αλλαγές στην ταχύτητα του ανέμου από μόνη της. Είναι πολύ πιθανό ότι ο συνδυασμός της αλλαγής στην ατμοσφαιρική κυκλοφορία και στην τραχύτητα του εδάφους εξηγεί τις αλλαγές στην ταχύτητα του ανέμου. Το εύρημα αυτό είναι καλό νέο για τη βιομηχανία αιολικής ενέργειας». Εάν η τάση αυτή συνεχιστεί την επόμενη δεκαετία, η αιολική ενέργεια θα ανέλθει σε 3,3 εκατομμύρια κιλοβατώρες το 2024, αύξηση ύψους 37%. Οι ερευνητές υπολογίζουν ότι η αύξηση αυτή στην ταχύτητα του ανέμου θα συνεχιστεί τα επόμενα 10 χρόνια, αλλά στη συνέχεια θα μειωθεί και πάλι. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/11/20/science-technology/oi-anemoi-anevazoun-taxytita/
Tech,tanea.gr,Άρης : Πετυχημένη δοκιμή προσεδάφισης στη Γη από την Κίνα,15 Νοεμβρίου 2019 | 10:23,tanea.gr,"Η Κίνα πραγματοποίησε με επιτυχία την Πέμπτη μια ζωτικής σημασίας δοκιμή προσεδάφισης στη βόρεια επαρχία Χεμπέι ως προετοιμασία για την ιστορική πρώτη μη επανδρωμένη αποστολή της στον Άρη το 2020. Η άκατος προσεδάφισης δοκιμάσθηκε στο πεδίο δοκιμών Χουαϊλάι, βορειοδυτικά του Πεκίνου, το οποίο ήταν διάσπαρτο από μικρούς βράχους παρόμοιους με αυτούς που έχει η επιφάνεια του γειτονικού πλανήτη. Ο επικεφαλής της Εθνικής Υπηρεσίας Διαστήματος της Κίνας Ζανγκ Κετζιάν δήλωσε ενώπιον διπλωμάτων και του Τύπου, σύμφωνα με το πρακτορείο Ρόιτερς, ότι η προετοιμασία της αποστολής για τον Άρη, η οποία ξεκίνησε το 2016, προχωρά κανονικά χωρίς προβλήματα. Η Κίνα έχει αναπτύξει τον ισχυρό πύραυλο Long March 5, ο οποίος θα μεταφέρει την αρειανή άκατο προσεδάφισης. Το ταξίδι θα διαρκέσει επτά μήνες και η διαδικασία προσεδάφισης -το πιο κρίσιμο στάδιο- επτά λεπτά. Ο ίδιος πύραυλος θα μεταφέρει στη Σελήνη το σκάφος Chang’e-5 έως το τέλος του 2019 ή στις αρχές του 2020, προκειμένου να συλλέξει και να φέρει πίσω στη Γη τα πρώτα σεληνιακά δείγματα για την Κίνα. Ήδη η σεληνιακή άκατος Cheng’e-4 βρίσκεται από τον Ιανουάριο στη «σκοτεινή» πλευρά του φεγγαριού, μια ιστορική επιτυχία για τη χώρα. Η Κίνα πραγματοποίησε την πρώτη προσελήνωσή της το 2013, ενώ σχεδιάζει ένα διαστημικό σταθμό έως το 2022. Το 2003 υπήρξε η τρίτη χώρα, μετά την ΕΣΣΔ (Ρωσία) και τις ΗΠΑ, που έστειλε άνθρωπο στο διάστημα με δικό της πύραυλο. Έκτοτε το διαστημικό πρόγραμμα της χώρας γίνεται ολοένα πιο φιλόδοξο. Πηγή: ΑΠΕ-ΜΠΕ  ",https://www.tanea.gr/2019/11/15/science-technology/aris-petyximeni-dokimi-prosedafisis-sti-gi-apo-tin-kina/
Tech,tanea.gr,Οι πιθανότητες να μας... πέσει ο ουρανός στο κεφάλι και οι άλλοι κίνδυνοι αφανισμού της Γης,18 Νοεμβρίου 2019 | 15:00,tanea.gr,"Η πιθανότητα εξάλειψης του ανθρώπινου είδους εξαιτίας είτε γνωστών φυσικών καταστροφών (πρόσκρουση αστεροειδούς, εκρήξεις υπερ-ηφαιστείων, κοντινή αστρική έκρηξη κ.α.), είτε άγνωστων, είναι το πολύ έως μία στις 14.000 μέσα σε οποιαδήποτε χρονιά, υποστηρίζει μια επιστημονική μελέτη. Μια τέτοια πιθανότητα -στο μέτρο που έχει βάση και δεν είναι υπερβολικά απαισιόδοξη- δεν διαφέρει πολύ από την πιθανότητα να χτυπηθεί κανείς από κεραυνό στη ζωή του, αν ζήσει έως τα 80 του, που είναι μία στις 15.300, σύμφωνα με την Εθνική Υπηρεσία Ωκεανών και Ατμόσφαιρας (ΝΟΑΑ) των ΗΠΑ. Υπόψη ότι η μέγιστη πιθανότητα 1:14.000 δεν περιλαμβάνει την πιθανότητα εξαφάνισης της ανθρωπότητας λόγω δικής της αυτοκαταστροφής ή λάθους (κλιματική αλλαγή, πυρηνικός ή βιολογικός πόλεμος κ.α.). Οι ερευνητές του Πανεπιστημίου της Οξφόρδης, με επικεφαλής τον ‘Αντριου Σνάιντερ-Μπιτλ, οι οποίοι έκαναν τη σχετική δημοσίευση στο περιοδικό «Scientific Reports» (ανήκει στην «οικογένεια» του «Narure»), επισημαίνουν ότι «από όλα τα είδη που έχουν υπάρξει (στη Γη), πάνω από το 99% έχουν σήμερα εξαφανιστεί». Τονίζουν ότι «αν και η ανθρώπινη δραστηριότητα έχει αυξήσει δραματικά τους ρυθμούς εξαφάνισης πολλών ειδών, οι εξαφανίσεις των ειδών ήσαν τακτικό φαινόμενο πολύ πριν εμφανιστεί η ανθρωπότητα». Μερικές από αυτές τις μαζικές εξαφανίσεις του μακρινού παρελθόντος συνέβησαν βαθμιαία, καθώς προκλήθηκαν από σταδιακές μεταβολές των συνθηκών του περιβάλλοντος ή από τον εξελικτικό ανταγωνισμό μεταξύ των ειδών, ενώ άλλες συνέβησαν πιο απότομα εξαιτίας μιας πτώσης στον πλανήτη μας κάποιου μεγάλου αστεροειδούς, λόγω τεράστιων ηφαιστειακών εκρήξεων ή άλλων άγνωστων ακόμη φυσικών διαδικασιών. Θα μπορούσε κάτι ανάλογο να συμβεί και στην εποχή μας και μάλιστα χωρίς καν να βάλουμε εμείς το (αυτοκαταστροφικό) δαχτυλάκι μας; Δυστυχώς ναι, είναι η απάντηση-προειδοποίηση των επιστημόνων και μάλιστα η πιθανότητα για κάτι τέτοιο δεν είναι αμελητέα. Βέβαια, οι σχετικοί υπολογισμοί ενέχουν μεγάλη αβεβαιότητα. Όπως λένε οι ερευνητές, «χρησιμοποιώντας μόνο την πληροφορία ότι ο Homo sapiens έχει υπάρξει για τουλάχιστον 200.000 χρόνια, συμπεραίνουμε πως η πιθανότητα η ανθρωπότητα να εξαφανιστεί λόγω φυσικών αιτίων μέσα σε οποιοδήποτε έτος είναι σχεδόν εγγυημένο ότι είναι μικρότερη από μία στις 14.000 και πιθανώς είναι μικρότερη και από μία στις 87.000». Με άλλα λόγια, αν το δει κανείς με άλλη πιο θετική ματιά, η πιθανότητα να μας πέσει ο ουρανός στο κεφάλι μέσα στο 2020, σχεδόν σίγουρα δεν είναι μεγαλύτερη από μία στις 14.000, ενώ πιθανώς είναι μικρότερη και από μία στις 87.000. Η συχνότητα των φυσικών κινδύνων για μαζική εξαφάνιση των ανθρώπων, σύμφωνα με τη μελέτη, είναι περίπου ο εξής: πτώση αστεροειδούς διαμέτρου άνω του ενός χιλιομέτρου κάθε 500.000 χρόνια κατά μέσο όρο, πτώση αστεροειδούς διαμέτρου άνω των πέντε χιλιομέτρων κάθε έξι εκατομμύρια χρόνια, έκρηξη υπερ-ηφαιστείου κάθε 1,1 εκατομμύριο χρόνια, έκρηξη άστρου σούπερ-νόβα κοντά στη Γη κάθε 100 εκατομμύρια χρόνια και έκρηξη ακτίνων γάμα με στόχο τη Γη κάθε 170 εκατομμύρια χρόνια. Μέχρι τώρα, κατά τα τελευταία 541 εκατομμύρια χρόνια έχουν υπάρξει στον πλανήτη μας πέντε μεγάλες μαζικές εξαφανίσεις ειδών και άλλες 13 μικρότερες, σύμφωνα με το «αρχείο» των απολιθωμάτων. Αρκετοί επιστήμονες θεωρούν ότι ήδη βρισκόμαστε στο μέσον μιας έκτης εξαφάνισης, εν πολλοίς ανθρωπογενούς. Οι μικρότερες φυσικές καταστροφές είναι συχνότερες, αλλά έχουν επίσης μικρότερη πιθανότητα να προκαλέσουν μαζική εξαφάνιση των ανθρώπων. Από την άλλη, υπό επιστημονική συζήτηση βρίσκεται το κατά πόσο ο πραγματικός υπαρξιακός κίνδυνος για την ανθρωπότητα προέρχεται από τις ίδιες τις πράξεις και παραλείψεις της (πόλεμοι, καταστροφή περιβάλλοντος, διαφυγή επικίνδυνων ιών κ.α.). Μερικοί υποστηρίζουν ότι κατά κύριο λόγο ο κίνδυνος για εξαφάνιση της ανθρωπότητας είναι ανθρωπογενής και όχι φυσικός. Σύμφωνα και με τους ερευνητές, «η επιβίωση του Homo sapiens εδώ και τουλάχιστον 200.000 χρόνια δεν μπορεί να αποκλείσει την πιθανότητα πολύ υψηλότερων πιθανοτήτων εξαφάνισης στο μέλλον από σύγχρονες αιτίες όπως τα πυρηνικά όπλα ή η ανθρωπογενής κλιματική αλλαγή». Τονίζουν επίσης ότι ορισμένοι φυσικοί κίνδυνοι μπορεί να κλιμακωθούν επικίνδυνα από ανθρωπογενείς παράγοντες. Για παράδειγμα, μια πρόσκρουση μικρομεσαίου αστεροειδούς σε μια χώρα με πυρηνικά μπορεί λανθασμένα να εκληφθεί ως πυρηνική επίθεση από άλλη χώρα και να οδηγήσει σε πραγματική απάντηση με πυρηνικά. Από την άλλη, μια μεταδοτική ασθένεια που παλαιότερα θα έμενε ένα τοπικό συμβάν, σήμερα μπορεί να εξαπλωθεί γρήγορα σε παγκόσμιο επίπεδο λόγω των ταξιδιών και της παγκοσμιοποίησης. Οι ερευνητές συμφωνούν ότι οι ανθρωπογενείς κίνδυνοι εξαφάνισης της ανθρωπότητας γενικά είναι μεγαλύτεροι από τους φυσικούς. Και αυτό θα είναι ακόμη πιο ορατό στο μέλλον, καθώς αναδύονται οι νέες υπαρξιακές απειλές της βιοτεχνολογίας και της τεχνητής νοημοσύνης. Σύμφωνα με τη μελέτη πάντως, «παρά τη χαμηλή πιθανότητα εξαφάνισης των ανθρώπων από φυσικές αιτίες, θα ήταν συνετό να μειώσουμε αυτούς τους κινδύνους» για χάρη των μελλοντικών γενεών. Αυτό αφορά ιδιαίτερα τους κινδύνους από έναν αστεροειδή και ήδη οι διαστημικές υπηρεσίες σε όλο τον κόσμο εντείνουν τα σχέδια τους για έγκαιρη ανίχνευση, προειδοποίηση και αποτροπή ενός τέτοιου απευκταίου συμβάντος. Πηγή: ΑΠΕ-ΜΠΕ  ",https://www.tanea.gr/2019/11/18/science-technology/oi-pithanotites-na-mas-pesei-o-ouranos-sto-kefali-kai-oi-alloi-kindynoi-afanismou-tis-gis/
Tech,tanea.gr,Ο Ιούλιος του 2019 ο πιο ζεστός μήνας όλων των εποχών στον κόσμο,15 Αυγούστου 2019 | 21:07,tanea.gr,"Ο Ιούλιος του 2019 ήταν ο θερμότερος μήνας όλων των εποχών σε ολόκληρο τον κόσμο, ανακοίνωσε σήμερα η αμερικανική Υπηρεσία Ατμόσφαιρας NOAA, η οποία επιβεβαίωσε με τη σειρά της τις εκτιμήσεις της Ευρωπαϊκής Ένωσης, που δημοσιεύτηκαν πριν από λίγες ημέρες. «Το μεγαλύτερο μέρος του πλανήτη γνώρισε μια άνευ προηγούμενου ζέστη τον Ιούλιο, με τις θερμοκρασίες να ανέρχονται σε νέα επίπεδα ρεκόρ κατά τη διάρκεια του θερμότερου μήνα που έχει ποτέ καταγραφεί» επισημαίνει η αμερικανική υπηρεσία, διευκρινίζοντας ότι η ζέστη ρεκόρ είχε ως αποτέλεσμα «την τήξη των πάγων στην Αρκτική και Ανταρκτική σε ιστορικά χαμηλά επίπεδα». Σύμφωνα με τη NOAA, η μέση θερμοκρασία του πλανήτη τον Ιούλιο ήταν 0,95 βαθμούς πάνω από τον μέσο όρο του 20ου αιώνα, τους 15,8 βαθμούς Κελσίου, γεγονός που καθιστά τον μήνα αυτό τον πιο ζεστό που έχει ποτέ καταγραφεί από το 1880. Ο θερμότερος μήνας που είχε καταγραφεί πριν ήταν ο Ιούλιος του 2016. «Οι εννέα από τους δέκα πιο θερμοί Ιούλιοι έχουν καταγραφεί από το 2005, με τα πέντε τελευταία χρόνια να είναι τα πέντε πιο ζεστά έτη» υπογραμμίζει η υπηρεσία. Η Αλάσκα γνώρισε τον θερμότερο μήνα Ιούλιο από τότε που ξεκίνησε τις μετρήσεις το 2005. Πολλές χώρες της Ευρώπης κατέγραψαν νέα ρεκόρ θερμοκρασίας, ενώ ο Ιούλιος του 2019 είναι ο θερμότερος μήνας που έχει ποτέ καταγραφεί σε ολόκληρη την αφρικανική ήπειρο.  ",https://www.tanea.gr/2019/08/15/science-technology/o-ioulios-tou-2019-o-pio-zestos-minas-olon-ton-epoxon-ston-kosmo/
Tech,tanea.gr,Λεοντίδες : Κορυφώνονται το βράδυ της Κυριακής 17 Νοεμβρίου,15 Νοεμβρίου 2019 | 10:05,tanea.gr,"Η φετινή φθινοπωρινή «βροχή» των διαττόντων αστέρων Λεοντιδών θα κορυφωθεί το βράδυ της Κυριακής 17 Νοεμβρίου έως τα χαράματα της Δευτέρας στο βόρειο ημισφαίριο, που περιλαμβάνει και την Ελλάδα. Εφόσον δεν υπάρχουν σύννεφα (πράγμα μάλλον δύσκολο λόγω της αναμενόμενης κακοκαιρίας), οι συνθήκες θα είναι κατάλληλες για νυχτερινή παρατήρηση, με δεδομένο ότι η επόμενη πανσέληνος θα είναι στις 23 Νοεμβρίου, οπότε ο ουρανός θα είναι σχετικά σκοτεινός. Οι Λεοντίδες είναι μια μέσης θεαματικότητας βροχή διαττόντων, η οποία όμως κατά καιρούς εξελίσσεται σε άκρως εντυπωσιακή. Συνήθως δημιουργεί 15 «πεφταστέρια» ανά ώρα, αλλά κάθε περίπου 33 χρόνια εμφανίζουν ένα περιοδικό αποκορύφωμα με εκατοντάδες ή και χιλιάδες μετέωρα την ώρα. Η πιο πρόσφατη θεαματική χρονιά τους ήταν το 2001. Η βροχή των διαττόντων διαρκεί από τις 6 έως τις 30 Νοεμβρίου και φαίνεται να προέρχεται από τον αστερισμό του Λέοντα, απ’ όπου πήρε και το όνομά της. Στην πραγματικότητα, πρόκειται για τα σωματίδια της σκόνης που έχει αφήσει πίσω της η ουρά του κομήτη 55Ρ/Τέμπλ-Τατλ, ο οποίος ανακαλύφθηκε το 1865 και κάθε Νοέμβριο τα απομεινάρια του διασταυρώνονται με την τροχιά της Γης. Ο κομήτης θα πλησιάσει ξανά τη Γη το 2031. Καθώς η Γη περιφέρεται γύρω από τον Ήλιο, τα απομεινάρια του κομήτη συναντούν το ανώτερο στρώμα της ατμόσφαιρας του πλανήτη μας, αναφλέγονται λόγω της τριβής και σχηματίζουν φωτεινές σφαίρες, γνωστές ως «πεφταστέρια» ή διάττοντες ή μετέωρα. Πηγή: ΑΠΕ-ΜΠΕ  ",https://www.tanea.gr/2019/11/15/science-technology/leontides-koryfonontai-to-vrady-tis-kyriakis-17-noemvriou/
Tech,tanea.gr,Βίαιη έκρηξη ακτίνων-γ έσπασε το... κοντέρ ακτινοβολίας με την ενέργειά της,22 Νοεμβρίου 2019 | 14:10,tanea.gr,"Μια σύντομη αλλά κατακλυσμική -άγνωστης προέλευσης- έκρηξη ακτίνων-γ σε ένα μακρινό γαλαξία, σε απόσταση 4,5 δισεκατομμυρίων ετών φωτός από τη Γη, είχε την πιο υψηλή ενέργεια που έχει ποτέ γίνει αντιληπτή από τους αστρονόμους, περίπου 100 δισεκατομμύρια φορές μεγαλύτερη από αυτή του ορατού φωτός. Η κοσμική αυτή έκρηξη έσπασε το ρεκόρ της πηγής φωτός με την υψηλότερη ενέργεια στο σύμπαν. Οι περισσότεροι από 300 επιστήμονες από όλο τον κόσμο, που έκαναν τη σχετική δημοσίευση στο περιοδικό « Nature»  ανίχνευσαν την έκρηξη (GRB 190114C) αρχικά στις 14 Ιανουαρίου φέτος με τα διαστημικά τηλεσκόπια Neil Gehrels Swift Observatory και Fermi Gamma-ray Space Telescope, ενώ στη συνέχεια και πολλά άλλα επίγεια τηλεσκόπια στράφηκαν πάνω της. Οι μυστηριώδεις εκρήξεις ακτίνων-γ (Gamma-ray Bursts ή GRBs) είναι οι πιο ισχυρές στο σύμπαν μετά την αρχική «Μεγάλη Έκρηξη» (Μπιγκ Μπανγκ). Πιθανώς παράγονται από τεράστια άστρα που εκρήγνυνται με τη μορφή σούπερ-νόβα αφήνοντας πίσω τους μια μαύρη τρύπα ή από τη συγχώνευση άστρων νετρονίων ή μαύρων οπών. Μια τέτοια έκρηξη απελευθερώνει σε λίγα δευτερόλεπτα τόση ενέργεια όση ο Ήλιος μας σε όλη τη διάρκειας δέκα δισεκατομμυρίων ετών ζωή του. Οι εκρήξεις αυτού του είδους, που εκτοξεύουν στο διάστημα σωματίδια πολύ υψηλής ενέργειας και ανακαλύφθηκαν για πρώτη φορά τυχαία στο τέλος της δεκαετίας του 1960 από δορυφόρους που παρακολουθούσαν τις πυρηνικές δοκιμές στη Γη, εμφανίζονται ξαφνικά στον ουρανό χωρίς προειδοποίηση, με ρυθμό περίπου μία τη μέρα. Διαρκούν μόνο από κλάσματα δευτερολέπτου έως μερικές εκατοντάδες δευτερόλεπτα, αλλά αφήνουν πίσω τους μια λιγότερη φωτεινή εκπομπή ακτινοβολίας σε ένα ευρύ φάσμα ενεργειών (ραδιοκύματα, οπτική, υπέρυθρη, υπεριώδης, ακτίνες-Χ), που μπορεί να παρατηρηθεί από μερικά τηλεσκόπια για λίγα λεπτά ή από τα ραδιοτηλεσκόπια για μήνες ή και χρόνια. Κατά την έκρηξη-ρεκόρ ανιχνεύθηκαν φωτόνια των 0,2 έως 1 TeV (τεραηλεκτρονιοβόλτ), ισοδύναμα με την ενέργεια που απελευθερώνουν οι συγκρούσεις πρωτονίων στον μεγάλο επιταχυντή του CERN (συγκριτικά το ορατό φως έχει ενέργεια ενός τριών ηλεκτρονιοβόλτ). Είναι η πρώτη φορά που γίνεται αντιληπτή μια ακτινοβολία τόσο ισχυρής ενέργειας από μια έκρηξη ακτίνων-γ. Η έκρηξη GRB 190114C ήταν τουλάχιστον 100 φορές πιο φωτεινή από την έως τώρα φωτεινότερη γνωστή σταθερή πηγή ενεργειών επιπέδου ΤeV στο Νεφέλωμα του Καρκίνου. Πηγή: ΑΠΕ-ΜΠΕ  ",https://www.tanea.gr/2019/11/22/science-technology/viaii-ekriksi-aktinon-g-espase-to-konter-aktinovolias-me-tin-energeia-tis/
Tech,tanea.gr,WhatsApp: Σφάλμα επιτρέπει κλοπή εικόνων και μηνυμάτων,18 Νοεμβρίου 2019 | 15:51,tanea.gr,"Λίγους μόλις μήνες μετά την αποκάλυψη ότι χάκερ εγκατέστησαν εξ αποστάσεως λογισμικό κατασκοπίας σε κινητά τηλέφωνα και άλλες συσκευές, εκμεταλλευόμενοι ένα ευάλωτο σημείο στην εφαρμογή ανταλλαγής μηνυμάτων WhatsApp, οι ειδικοί κυβερνοασφάλειας εντόπισαν νέο σφάλμα στην εφαρμογή. Συγκεκριμένα, στην εφαρμογή WhatsApp που ανήκει στο Facebooκ εντοπίστηκε σφάλμα που θα μπορούσαν να εκμεταλλευτούν χάκερ για να κλέβουν απόρρητα προσωπικά δεδομένα, εικόνες και μηνύματα από τα smartphones χρηστών. Κι όπως επεσήμαναν, αν οι χρήστες δεν αντιμετωπίσουν τον ιό, θα μπορούσαν χάκερ να στείλουν ένα αρχείο βίντεο με κακόβουλο λογισμικό στον λογαριασμό των θυμάτων στο WhatsApp. Μέσω αυτού του βίντεο – εφόσον οι χρήστες το κατεβάσουν, το κάνει αυτόματα η εφαρμογή – μπορούν οι κυβερνοπειρατές να κλέψουν πληροφορίες από τη συσκευή. Οι υπεύθυνοι λειτουργίας του WhatsApp, προσπάθησαν να ενημερώσουν τους χρήστες για το σφάλμα στο σύστημα, τονίζοντας ότι μέχρι στιγμής δεν υπάρχουν ενδείξεις ότι το εκμεταλλεύτηκαν χάκερ για να κλέψουν δεδομένα. «Σ’ αυτή την περίπτωση δεν υπάρχουν λόγοι να πιστεύουμε ότι επηρεάστηκαν χρήστες», είπε εκπρόσωπος του WhatsApp στο HackerNews. Το σφάλμα επηρεάζει το WhatsApp σ’ όλες τις μεγάλες πλατφόρμες, περιλαμβανομένων των Android, iOS και Windows. Προκειμένου να αποφευχθούν προβλήματα το Facebook κάλεσε τους χρήστες να βεβαιωθούν ότι διαθέτουν την τελευταία εκδοχή της εφαρμογής στα κινητά τους και να θέσουν εκτός λειτουργίας το αυτόματα «κατέβασμα» φακέλων εικόνων και βίντεο.  ",https://www.tanea.gr/2019/11/18/science-technology/whatsapp-sfalma-epitrepei-klopi-eikonon-kai-minymaton/
Tech,tanea.gr,Αυτή είναι η ιστορία του διεθνούς σήματος κινδύνου «SOS»,22 Νοεμβρίου 2019 | 08:26,tanea.gr,"Εδώ και περίπου έναν αιώνα, το SOS αποτελεί το διεθνές σήμα κινδύνου. Πολλοί πιστεύουν ότι προέρχεται από τα αρχικά των αγγλικών λέξεων «Save Our Souls» (σώστε τις ψυχές μας) ή «Save Our Ship» (σώστε το πλοίο μας). Στην πραγματικότητα, επιλέχθηκε επειδή ήταν πολύ εύκολο, ακόμη και για τους αμύητους στον κώδικα Μορς, να το χρησιμοποιήσουν ή να το αναγνωρίσουν, έστω και με παρεμβολές. Απαρτίζεται από τρεις συνεχόμενες τελείες, τρεις παύλες και τρεις τελείες «…—…» . Το πρώτο σήμα κινδύνου ήταν το CQD. Προτάθηκε από τον εφευρέτη του ασυρμάτου Γκουλιέλμο Μαρκόνι και υιοθετήθηκε το 1904. Ωστόσο, δεν χρησιμοποιήθηκε για πολύ. Στο Διεθνές Συνέδριο Ασύρματης Τηλεγραφίας, που διοργανώθηκε στις 22 Νοεμβρίου του 1906 στο Βερολίνο, επικράτησε η γερμανική πρόταση για το SOS. Επισήμως, η απόφαση αυτή επικυρώθηκε το 1908. Το σήμα κινδύνου CQD συνέχισε να χρησιμοποιείται για λίγα ακόμη χρόνια, κυρίως από τους Βρετανούς που το είχαν προτείνει πρώτοι. Η πρώτη μεγάλη διάσωση κατόπιν εκπομπής σήματος κινδύνου CQD έγινε το 1909. Μετά τη σύγκρουση των πλοίων Republic και Florida, το Baltic, που έλαβε το μήνυμα, έσπευσε στην περιοχή και περισυνέλεξε τους 1.500 ναυαγούς. Η πιο γνωστή από τις πρώτες χρήσεις του SOS ήταν στη βύθιση του Τιτανικού, οι ασυρματιστές του οποίου το χρησιμοποίησαν σε συνδυασμό με τον παλιό σήμα κινδύνου.  ",https://www.tanea.gr/2019/11/22/science-technology/ayti-einai-i-istoria-tou-diethnous-simatos-kindynou-sos/
Tech,tanea.gr,Εκτυπωτής δημιουργεί έγχρωμα τρισδιάστατα ολογράμματα,19 Νοεμβρίου 2019 | 10:30,tanea.gr,"Γάλλοι ερευνητές κατασκεύασαν ένα νέο εκτυπωτή που παράγει ψηφιακά τρισδιάστατα έγχρωμα ολογράμματα με μεγαλύτερη λεπτομέρεια και χρωματικό ρεαλισμό από ό,τι κάθε άλλο μηχάνημα στο παρελθόν. Τα προϊόντα του εκτυπωτή μπορούν να χρησιμοποιηθούν ως αναπαραστάσεις αντικειμένων σε μουσεία, ως αρχιτεκτονικά μοντέλα, στη διαφήμιση κ.α. Το πλεονέκτημα τους είναι ότι δεν απαιτούν ειδικά γυαλιά ή άλλα οπτικά βοηθήματα για να γίνουν ορατά. Πως λειτουργεί ο «Chimera» Οι ερευνητές, με επικεφαλής τον Ιβ Ζεντέ της εταιρείας Ultimate Holography του Μπορντό, παρουσίασαν τον εκτυπωτή με την ονομασία Chimera, στο περιοδικό « Applied Optics » (Εφαρμοσμένη Οπτική) της Οπτικής Εταιρείας. Ο εκτυπωτής, που χρησιμοποιεί χαμηλής έντασης φως λέιζερ με διάφορα χρώματα (κόκκινο, πράσινο, μπλε) και ένα ειδικό φωτογραφικό υλικό, παράγει ολογράμματα που έχουν προηγουμένως δημιουργηθεί ως τρισδιάστατα μοντέλα σε υπολογιστή ή έχουν προκύψει με σάρωση πραγματικού αντικειμένου με ειδικό scanner. Η εκτύπωση ολογραμμάτων έχει ιστορία ετών Οι προσπάθειες εκτύπωσης ολογραμμάτων έχουν μια ιστορία μερικών ετών αλλά και μια προϊστορία τεχνικών δυσκολιών, που ανάγκασαν ορισμένες κατασκευάστριες εταιρείες να κλείσουν. Η νέα τεχνολογία χρειάζεται περίπου 11 ώρες για να δημιουργήσει ένα ολόγραμμα 30 επί 40 εκατοστών, περίπου το μισό χρόνο σε σχέση με προηγούμενες τεχνολογίες, που επιπλέον ήσαν πιο δαπανηρές. Ο εκτυπωτής Chimera μέχρι στιγμής μπορεί να παράγει έγχρωμα ολογράμματα με διαστάσεις έως 60 επί 80 εκατοστών. Οι ερευνητές ανέφεραν ότι καθώς η τεχνολογία βελτιώνεται σταδιακά, ιδίως το τρισδιάστατο λογισμικό της, θα είναι δυνατό να επεκταθεί η χρήση της και σε άλλα πεδία, όπως η παραγωγή ιατρικών ολογραμμάτων. Πηγή: ΑΠΕ-ΜΠΕ  ",https://www.tanea.gr/2019/11/19/science-technology/ektypotis-dimiourgei-egxroma-trisdiastata-ologrammata/
Tech,tanea.gr,Νάζκα : Νέο ανθρωπόμορφο γεωγλυφικό εντόπισε τεχνητή νοημοσύνη,20 Νοεμβρίου 2019 | 14:13,tanea.gr,"Νέα γεωγλυφικά στη διάσημη περιοχή Νάζκα του Περού ανακάλυψε η τεχνητή νοημοσύνη και το σύστημα Watson της αμερικανικής εταιρείας ΙΒΜ. Ο «Γουάτσον» ανέλυσε δορυφορικές και άλλες εναέριες φωτογραφίες, εντοπίζοντας ένα ανθρωπόμορφο γεωγλυφικό, το οποίο είχε περάσει απαρατήρητο έως τώρα. Οι λεγόμενες «Γραμμές της Νάζκα» είναι μία μυστηριώδης σειρά αρχαίων γεωγλυφικών του πολιτισμού των Νάζκα στην ομώνυμη επαρχία του νοτίου Περού, που καλύπτουν μία έκταση άνω των 450 τετραγωνικών χιλιομέτρων και εκτιμάται ότι δημιουργήθηκαν μεταξύ 200 π.Χ. και 500 μ.Χ. Κατά καιρούς νέα γεωγλυφικά ανακαλύπτονται από τους αρχαιολόγους. Τα εκατοντάδες γεωγλυφικά ζώων, φυτών, γεωμετρικών σχημάτων και σπάνια ανθρωπόμορφων οντοτήτων έχουν από μικρό μέγεθος (κάτω των πέντε μέτρων) έως τεράστιο (εκατοντάδων μέτρων). Συχνά είναι ορατά μόνο από τον ουρανό, γι’ αυτό και προέκυψαν οι εικασίες ορισμένων, με πρώτο τον ερασιτέχνη αρχαιολόγο Έριχ φον Ντένικεν, ότι σχετίζονταν με τους εξωγήινους. Όλα τα γεωγλυφικά, σύμφωνα με τους επιστήμονες, είχαν δημιουργηθεί με την αφαίρεση των μαύρων πετρών της επιφάνειας, ώστε να αποκαλυφθεί η λευκή άμμος από κάτω. Όμως με το πέρασμα του χρόνου η διάβρωση του εδάφους κατέστησε δύσκολο τον εντοπισμό τους ακόμη και από τον αέρα. Ο λόγος της δημιουργίας τους αποτελεί ακόμη αντικείμενο συζήτησης, με τη μία επιστημονική πλευρά να θεωρεί ότι ήταν μηνύματα προς τις ουράνιες θεότητες, μια άλλη ότι ήταν τοποθεσίες διεξαγωγής τελετουργιών και μια τρίτη ότι βοηθούσαν στην κυκλοφορία του νερού και στην άρδευση. Οι ερευνητές του ιαπωνικού Πανεπιστημίου Γιαμαγκάτα, με επικεφαλής τον καθηγητή ανθρωπολογίας και αρχαιολογίας Μασάτο Σακάι, κατέφυγαν από το 2018 στο σύστημα μηχανικής μάθησης της ΙΒΜ, το οποίο τροφοδότησαν αρχικά με εικόνες από ήδη γνωστά γεωγλυφικά, ώστε να το «εκπαιδεύσουν», και στη συνέχεια με νέες φωτογραφίες. Το σύστημα εντόπισε νέες περιοχές ενδιαφέροντος και έτσι οι ερευνητές βρήκαν μια άγνωστη έως τώρα ανθρωπόμορφη γεωγλυφική φιγούρα με τετράγωνο κεφάλι, η οποία στέκεται στα δύο πόδια της και κρατά κάτι σαν μπαστούνι. Έχει μήκος περίπου τεσσάρων μέτρων και πλάτος δύο μέτρων, ενώ εκτιμάται ότι δημιουργήθηκε μεταξύ του 100 π.Χ. και του 100 μ.Χ. «Είναι πολύ δύσκολο να καταλάβει κανείς το λόγο δημιουργίας του γεωγλυφικού και τον κοινωνικό ρόλο της ανθρωποειδούς φιγούρας», δήλωσε ο Σακάι. Συνολικά οι Ιάπωνες ερευνητές, που μελετούν τη Νάζκα από το 2006, έχουν βρει 143 γεωγλυφικά μέχρι σήμερα. Τα αρχαιότερα (100 π.Χ. έως 100 μ.Χ.) έχουν μήκος κάτω των 50 μέτρων, ενώ τα κάπως νεότερα (100 μ.Χ. έως 300 μ.Χ.) ξεπερνούν και τα 100 μέτρα. Πηγή: ΑΠΕ-ΜΠΕ  ",https://www.tanea.gr/2019/11/20/science-technology/nazka-neo-anthropomorfo-geoglyfiko-entopise-texniti-noimosyni/
Tech,tanea.gr,Δημιούργησαν ρομποτικό μπαστούνι για άτομα με κινητικά προβλήματα,16 Αυγούστου 2019 | 20:44,tanea.gr,"Ένα ρομποτικό μπαστούνι που παρέχει βοήθεια σε ηλικιωμένους και άτομα με κινητικά προβλήματα δημιούργησαν ερευνητές του Columbia University της Νέας Υόρκης. Τι κάνει αυτό το μπαστούνι; Σύμφωνα με τον Σουνίλ Αγκραβάλ που ηγήθηκε της ομάδας το ρομπότ να περπατά δίπλα από το άτομο που το χρησιμοποιεί με σκοπό να του παρέχει υποστήριξη μέσω απαλών αγγιγμάτων- έτσι όπως θα άγγιζε κάποιος το χέρι ενός συνοδού για να διατηρεί την ισορροπία του ενώ περπατά. Η σχετική μελέτη δημοσιεύτηκε στο IEEE Robotics and Automation Letters. «Συχνά, οι ηλικιωμένοι επωφελούνται μέσω ελαφρού κρατήματος χεριού για να υποστηρίζονται» εξήγησε ο Αγκραβάλ, που είναι επίσης μέλος του Data Science Institute του Columbia University. «Αναπτύξαμε ένα ρομποτικό μπαστούνι, συνδεδεμένο σε ένα αυτοκινούμενο ρομπότ, το οποίο αυτόματα παρακολουθεί έναν άνθρωπο που περπατάει και κινείται δίπλα του…περπατούν σε ένα πάτωμα με αισθητήρες το οποίο καταγράφει το μήκος των βημάτων και τον ρυθμό του βηματισμού, πρακτικά τις χρονικές και χωρικές παραμέτρους του περπατήματος, έτσι ώστε να μπορούμε να αναλύσουμε τον βηματισμό ενός ατόμου και την επίδραση του ελαφρού αγγίγματος σε αυτόν». Όπως εξηγούν οι ειδικοί, το ρομποτικό μπαστούνι, ονόματι CANINE, είναι ουσιαστικά ένα «μπαστουνοειδές» ρομπότ- βοηθός που βοηθά τον χρήστη αντιλαμβάνεται καλύτερη την θέση του στον χώρο ενώ περπατά. «Πρόκειται για μια πρωτοποριακή προσέγγιση ως προς την παροχή βοήθειας και feedback σε άτομα, καθώς πλοηγούνται στο περιβάλλον τους» είπε ο Τζόελ Στάιν, καθηγητής Ιατρικής και Αποκατάστασης και πρόεδρος του τμήματος Αποκατάστασης και Αναγεννητικής Ιατρικής στο Columbia University Irving Medical Center, που συμμετείχε στην έρευνα. «Η στρατηγική αυτή έχει πιθανές εφαρμογές για ένα εύρος καταστάσεων- ειδικά σε άτομα με διαταραχές βηματισμού». Οι δοκιμές και το τι μέλλει γενέσθαι Οσον αφορά τις δοκιμές που έγινε πριν αποδειχθεί πως το ρομπότ  μπορεί να χρησιμοποιηθεί από ηλικιωμένους και ανθρώπους με κινητικά προβλήματα, στις αρχές το ρομπότ-μπαστούνι δόθηκε σε 12 υγιή άτομα νεαρής ηλικίας ειδικά γυαλιά εικονικής πραγματικότητας που δημιουργούσαν ένα οπτικό περιβάλλον το οποίο «τρέμει» γύρω από τον χρήστη, έτσι ώστε να προκαλείται αποσταθεροποίηση στον βηματισμό τους. Τα άτομα αυτά περπάτησαν τόσο με όσο και χωρίς το ρομποτικό μπαστούνι. Όπως διαπιστώθηκε, η παρουσία του τους έκανε να κάνουν μικρότερα βήματα, με αποτέλεσμα να αυξήσουν την σταθερότητά τους. Πλέον αυτό που μέλει να γίνει είναι το νέο εύρημα του πανεπιστημίου να το δοκιμάσουν  ηλικιωμένοι και άτομα με διαταραχές ισορροπίας και βηματισμού.",https://www.tanea.gr/2019/08/16/science-technology/dimiourgisan-rompotiko-mpastouni-gia-atoma-me-kinitika-provlimata/
Tech,tanea.gr,Στη Θεσσαλονίκη οι πρωτοπόροι της κοινωνικής καινοτομίας,27 Αυγούστου 2019 | 15:25,tanea.gr,"Με κεντρικό σύνθημα «Co-Creating Innovation: scaling-up from local to global», ξεκινά την Τρίτη  3 Σεπτεμβρίου η 10η Διεθνής Συνάντηση «Ζωντανών Εργαστηρίων» (Living Labs)-Open Living Lab Days 2019, η οποία που έρχεται για πρώτη φορά στην Ελλάδα και θα φιλοξενηθεί στο Μέγαρο Μουσικής Θεσσαλονίκης. Το Open Living Lab Days (OLLD) αποτελεί ένα από τα σημαντικότερα συνέδρια στην Ευρώπη και κάθε χρόνο συγκεντρώνει διεθνώς καταξιωμένες προσωπικότητες του πολιτικού, ακαδημαϊκού και επιχειρηματικού κόσμου, με στόχο την ανταλλαγή ιδεών, τη διαμόρφωση προτάσεων και την ανάπτυξη προϊόντων και υπηρεσιών αναφορικά με τις προκλήσεις του «σήμερα» και του «αύριο» της κοινωνικής καινοτομίας. Στην 3ήμερη συνάντηση φέτος θα συμμετέχουν περισσότερες από 40 κορυφαίες προσωπικότητες-ομιλητές και περισσότεροι από 130 συντονιστές εργαστηρίων από 30 και πλέον χώρες, ενώ ο βασικός διάλογος θα επικεντρωθεί στην συνδυαστική δημιουργία (co-creation, co-design) ερευνητών, επιχειρηματιών και κοινωνίας. Το φόρουμ θα ανοίξει η επικεφαλής του τμήματος διευκόλυνσης του εμπορίου της οικονομικής Επιτροπής του ΟΗΕ για την Ευρώπη (UNECE), Maria Rosaria Ceccarelli. Η Ceccarelli έχει περισσότερα από 21 χρόνια εμπειρίας στη Διευκόλυνση Εμπορίου & Μεταφορών και Ηλεκτρονικών Επιχειρήσεων εντός της UNECE, όπου είναι υπεύθυνη επίσης και για τα United Nations Centre for Trade Facilitation and Electronic Business (UN/CEFACT). Ηγείται μιας ομάδας περίπου 400 εμπειρογνωμόνων που εργάζονται σε έργα διευκόλυνσης του εμπορίου και του ηλεκτρονικού επιχειρείν (eBusiness) με τη χρήση κυρίως εφαρμογών Blockchain και Internet-of-Things. Ανάμεσά στους προσκεκλημένους ομιλητές είναι και ο “γκουρού» της επιχειρηματικότητας, Sami Mahroum, διευθυντής του INSEAD’s Innovation and Policy Initiative και του Dubai Future Foundation. Το INSEAD ή αλλιώς «Business School for the World» Με έδρα στη Γαλλία, τη Σιγκαπούρη και το Άμπου Ντάμπι στα Ηνωμένα Αραβικά Εμιράτα, κάθε χρονιά κατατάσσεται ανάμεσα στα κορυφαία Business Schools σε όλο τον κόσμο, ενώ πρωτοπορεί και στον αριθμό αποφοίτων που συγκαταλέγονται στους 100 καλύτερους CEOs παγκοσμίως. Ο λόγος θα δοθεί και στον Seth Schultz, ιδρυτή και CEO της Urban Breakthroughs, μιας συμβουλευτικής εταιρείας για την κλιματική κρίση και τις επιπτώσεις της στο αστικό περιβάλλον. Έχοντας αποκτήσει εμπειρία μέσα από θέσεις ευθύνης στο US Green Building Council, στο Clinton Foundation, στο C40 Cities Climate Leadership Group και τώρα στο Global Covenant of Mayors ο Schultz αναπτύσσει επί του παρόντος μοντέλα αποτελεσματικών εταιρικών σχέσεων μεταξύ πόλεων και επιχειρήσεων για τη δημιουργία βιώσιμου αστικού περιβάλλοντος. Σήμερα, μεταξύ άλλων, υπηρετεί ως Ειδικός Σύμβουλος της διεθνούς συμμαχίας Global Covenant of Mayors on Research & Innovation, ενώ υπήρξε επικεφαλής της συντακτικής ομάδας της ειδικής έκθεσης της Διακυβερνητικής Επιτροπής για την Κλιματική Αλλαγή (IPCC) σχετικά με τις επιπτώσεις της παγκόσμιας αύξησης της θερμοκρασίας κατά 1,5°C (“Global Warming of 1,5 °C”). Την εμπειρία του κατά τη διάρκεια του συνεδρίου θα καταθέσει και ο Καθ. Pieter Ballon, ο οποίος διευθύνει την ερευνητική ομάδα SMIT ((Studies on Media, Innovation and Technologies) στις Βρυξέλλες.  Η τεχνογνωσία του επικεντρώνεται στην επιχειρηματική μοντελοποίηση, στην ανοιχτή καινοτομία, στη βιομηχανία ασύρματης τηλεπικοινωνίας, καθώς και στην περιοχή των «έξυπνων πόλεων».  Διετέλεσε ανώτερος σύμβουλος και ηγέτης ερευνητικής ομάδας στον Netherland’s Organisation of Applied Scientific Research, καθώς και συντονιστής της πρωτοβουλίας Wireless World Initiative (WWI). Ορίστηκε από τιε Βρυξέλλες ως ο πρώτος πρεσβευτής για “Smart Cities” και διατελεί επίσης διεθνής γραμματέας του Ευρωπαϊκού Δικτύου Ζωντανών Εργαστηρίων.To βιβλίο του με τίτλο: «Έξυπνες» πόλεις: πώς η τεχνολογία κρατάει τις πόλεις μας “ζωντανές” και πιο “έξυπνες” έγινε ανάρπαστο. Στους ομιλητές περιλαμβάνονται και αρκετά στελέχη της ΕΕ, όπως ο επικεφαλής του τμήματος ‘LIFE and H2020 Energy, Environment, Resources’ στον εκτελεστικό οργανισμό της ΕΕ για τις μικρές και μεσαίες επιχειρήσεις Patrik Kolar (πρόκειται για τον εκτελεστικό οργανισμό της ΕΕ που διαχειρίζεται ευρωπαϊκά προγράμματα που βοηθούν τις μικρές επιχειρήσεις να παραμένουν ανταγωνιστικές, καθώς και προγράμματα στους τομείς της έρευνας, του περιβάλλοντος, της ενέργειας και της αλιείας). Επίσης ο Svetoslav Mihaylov, από τη Γενική Διεύθυνση Επικοινωνιακών Δικτύων της ΕΕ-DG Connect, ο επικεφαλής της Μονάδας D2 “Μελλοντικά Συστήματα Αστικής Κινητικότητας” – DG RTD, Jean-François Aguinaga, ο μηχανικός Marc Duponcel από τη Γενική διεύθυνση Γεωργικής και Αγροτικής Ανάπτυξης της ΕΕ-DG AGRI, ο υπεύθυνος πολιτικών της ΕΕ για την Έρευνα & Τεχνολογία, Linden Farrer, κ.ά.  ",https://www.tanea.gr/2019/08/27/science-technology/sti-thessaloniki-oi-protoporoi-tis-koinonikis-kainotomias/
Tech,tanea.gr,Φιόντορ: Το πρώτο ανθρωποειδές ρομπότ της Ρωσίας πάει στο Διάστημα,22 Αυγούστου 2019 | 19:35,tanea.gr,"Ο Φιόντορ, το ανθρωποειδές ρομπότ της Ρωσίας, ξεκίνησε σήμερα Πέμπτη από το κοσμοδρόμιο του Μπαϊκονούρ και αναμένεται να φτάσει το Σάββατο στον Διεθνή Διαστημικό Σταθμό (ISS) όπου θα μείνει για 10 μέρες για να εξεταστεί κατά πόσο τέτοιες μηχανές μπορούν να εξερευνήσουν το μακρινό διάστημα. Ο ρωσικός πύραυλος είναι εξοπλισμένος με ένα νέο σύστημα ψηφιακού ελέγχου και μηχανές τελευταίας τεχνολογίας για να δοκιμαστούν αποστολές ανεφοδιασμού στον ISS χωρίς ανθρώπους, εξηγεί η NASA. To ανθρωπόμορφο αυτό ρομπότ έχει ύψος 1,80 και ζυγίζει 160 κιλά. Το Φιόντορ είναι ρωσικό όνομα, αλλά η μεταγραφή του στα αγγλικά (Fedor) ανταποκρίνεται στο ακρωνυμιο του Final Experiment Demonstration Object Research. Ο Φιόντορ διαθέτει λογαριασμούς στους ιστότοπους κοινωνικής δικτύωσης Instagram και Twitter, όπου παρουσιάζει την καθημερινότητά του, όπως για παράδειγμα το πώς μαθαίνει να ανοίγει ένα μπουκάλι. Από τη στιγμή που θα φτάσει στον ISS θα εκπαιδευτεί στην εκτέλεση διάφορων εργασιών υπό την επίβλεψη του ρώσου αστροναύτη Αλέξαντρ Σκβόρτσοφ, ο οποίος εντάχθηκε στην ομάδα του ISS τον προηγούμενο μήνα, σύμφωνα με το πρακτορείο ειδήσεων RIA Novosti. Θα ελεγχθούν επίσης οι ικανότητές του σε συνθήκες πολύ περιορισμένης βαρύτητας. Ανάμεσα σε αυτά που πρέπει να μάθει να κάνει είναι και η μίμηση της ανθρώπινης κινησιολογίας, ώστε να μπορεί να βοηθά τους αστροναύτες να πραγματοποιήσουν τις εργασίες τους. «Θα μπορεί για παράδειγμα να χειριστεί ένα κατσαβίδι ή κλειδιά» εξηγεί ο Αλεξάντρ Μπλοσένκο, διευθυντής προγραμμάτων της Ρωσικής Διαστημικής Αντιπροσωπείας σε συνέντευξή του στην εφημερίδα «Rossiyskaya Gazeta». Κατά τον ίδιο το ρομπότ αυτό σχεδιάστηκε για να δουλεύει σε δύσκολες συνθήκες που θα ήταν επικίνδυνες για τον άνθρωπο. Ο Φιόντορ δεν είναι το πρώτο ρομπότ στο διάστημα. Το 2011 η ΝASA είχε στείλει ένα ανθρωποειδές ρομπότ στον ISS, το Robonaut 2, το οποίο είχε τον ίδιο στόχο με τον Φιόντορ, επέστρεψε όμως στη γη το 2018 λόγω τεχνικών προβλημάτων. Το 2013 η Ιαπωνία είχε στείλει στον ISS, το ρομπότ Kirobo, το οποίο μπορούσε και να μιλήσει, αλλά μόνο στα ιαπωνικά. Στο πλαίσιο της κατάκτησης του διαστήματος, η οποία θεωρείται από τους Ρώσους στρατηγικό ζήτημα, οι ρωσικές αρχές δεν μπορούν να κρύψουν τις φιλοδοξίες τους για τον Φιόντορ και τα μελλοντικά του «αδέρφια». Παρά τα τελευταία ατυχήματα, τα σκάνδαλα και τη διαφθορά στον τομέα της διαστημικής έρευνας, η Ρωσία παραμένει η μόνη χώρα που είναι αυτή τη στιγμή σε θέση να στείλει ανθρώπους στον ISS.  ",https://www.tanea.gr/2019/08/22/science-technology/fiontor-to-proto-anthropoeides-rompot-tis-rosias-paei-sto-diastima/
Tech,tanea.gr,Fedor: Το ρωσικό ανθρωποειδές ρομπότ ετοιμάζεται να εκτοξευθεί,15 Αυγούστου 2019 | 09:46,tanea.gr,"Ρωσικό ανθρωποειδές ρομπότ με την ονομασία Φεντόρ, κάνει τα τελικά τεστ και ετοιμάζεται για την εκτόξευσή του στο Διεθνή Διαστημικό Σταθμό, από το κοσμοδρόμιο του Μπαϊκονούρ στις 22 Αυγούστου, με ένα πύραυλο Σογιούζ που θα μεταφέρει το μη επανδρωμένο σκάφος Σογιούζ MS-114 μαζί με το ρομπότ. To Fedor (Final Experimental Demonstration Research) έχει ύψος περίπου 1,83 μέτρων και βάρος 105 κιλών, ενώ μπορεί να σηκώσει φορτίο περίπου 20 κιλών. Το ρομπότ έχει μια τεράστια γκάμα δυνατοτήτων, όπως να περπατά, να έρπει, να σηκώνεται όταν πέφτει, να οδηγεί, να χρησιμοποιεί εργαλεία, ακόμη και να κάνει…βαράκια. Οι Ρώσοι ελπίζουν ότι στο μέλλον ο Fedor -που έχει ονομαστεί και «ρομποναύτης του Πούτιν»- θα βοηθήσει να κατασκευαστεί μια βάση στη Σελήνη και να λειτουργήσει ομαλά. Ο αναπληρωτής πρωθυπουργός Ντμίτρι Ρογκοζίν, σύμφωνα με τη βρετανική «Ντέιλι Μέιλ», είχε δηλώσει παλαιότερα ότι ο πόλεμος στη Συρία έδειξε στη Ρωσία τη σημασία των ρομπότ σε δύσκολα περιβάλλοντα, ενώ ο Βλαντιμίρ Πούτιν έχει ζητήσει από τη διαστημική υπηρεσία της χώρας του να επιστρέψει στη Σελήνη μέσα στα επόμενα χρόνια. Το Fedor, σύμφωνα με το πρακτορείο TASS, κατασκευάστηκε σε πρώτη φάση το 2016 από την εταιρεία Android Technology Company και την επενδυτική εταιρεία Advanced Research Fund, μετά από ανάθεση της ρωσικής κυβέρνησης. Αρχικά λεγόταν Avatar και προοριζόταν για καταστάσεις έκτακτης ανάγκης, π.χ. σε περίπτωση φυσικής καταστροφής. Στη συνέχεια, το 2018, μετονομάστηκε Fedor και προσαρμόστηκε για διαστημικές αποστολές. Από φέτος τον Ιούλιο διαθέτει και δικό του λογαριασμό στο Twitter. Πηγή: ΑΠΕ-ΜΠΕ  ",https://www.tanea.gr/2019/08/15/science-technology/fedor-to-rosiko-anthropoeides-rompot-etoimazetai-na-ektokseythei/
Tech,tanea.gr,Το Facebook υπέκλεπτε συνομιλίες χρηστών κατά το Bloomberg,16 Αυγούστου 2019 | 19:50,tanea.gr,"Καταγγελίες οι οποίες θυμίζουν «Μεγάλο Αδερφό» φέρνει στο «φως» το Bloomberg, σχετικά με το Facebook και τα προσωπικά μας δεδομένα. Σύμφωνα με άτομα με γνώση πάνω στο θέμα, όπως αναφέρει το Bloomberg, το Facebook πλήρωσε εκατοντάδες συμβασιούχους εργαζομένους (εξωτερικούς) για να καταγράφουν ηχητικά αποσπάσματα συνομιλιών μεταξύ χρηστών του. Σύμφωνα με το Bloomberg, οι εν λόγω εργαζόμενοι δεν ενημερώνονταν από πού προέρχονταν τα αρχεία αυτά, ή το πώς είχαν αποκτηθεί: Το μόνο που τους είχε ζητηθεί ήταν η καταγραφή, είπαν τα εν λόγω άτομα, που ζήτησαν να παραμείνουν ανώνυμα. Όπως είπαν, ακούνε συζητήσεις χρηστών, κάποιες φορές ακατάλληλου περιεχομένου, αλλά δεν ξέρουν για ποιον λόγο το Facebook τις ζητά. H Irish Data Protection Commission, που έχει την ευθύνη της επίβλεψης του Facebook στην Ευρώπη, ανακοίνωσε πως διερευνά την υπόθεση για πιθανή παραβίαση των κανόνων περί ιδιωτικότητας της ΕΕ. Από πλευράς του το Facebook επιβεβαίωσε την καταγραφή συνομιλιών, προσθέτοντας πως δεν θα τη συνεχίσει, λόγω της πίεσης που δέχτηκαν άλλες εταιρείες. «Όπως και η Apple και η Google, σταματήσαμε την εξέταση audio από ανθρώπους πάνω από μια εβδομάδα πριν» ανέφερε η εταιρεία την Τρίτη, σημειώνοντας πως οι χρήστες που επηρεάστηκαν ήταν αυτοί που είχαν επιλέξει στο Messenger την επιλογή καταγραφής των ηχητικών συνομιλιών. Οι συμβασιούχοι έλεγχαν εάν η τεχνητή νοημοσύνη του Facebook ερμήνευε σωστά τα μηνύματα, τα οποία ήταν ανώνυμα, όπως αναφέρθηκε. Μεγάλες εταιρείες τεχνολογίας, μεταξύ των οποίων η Amazon και η Apple, έχουν δεχτεί κριτικές για τη συλλογή ηχητικών αποσπασμάτων από συσκευές τα οποία εξετάζονται από ανθρώπους- μια πρακτική η οποία, σύμφωνα με πολλούς, παραβιάζει την ιδιωτικότητα των χρηστών. Το Bloomberg υπογραμμίζει ότι το Facebook είχε επανειλημμένα αρνηθεί πως συλλέγει ηχητικά από χρήστες για σκοπούς διαφήμισης ή για τον καθορισμό του περιεχομένου που τους προβάλλεται στο news feed. Μάλιστα, ο Μαρκ Ζάκερμπεργκ, μιλώντας στο Κογκρέσο, είχε πει ότι «μιλάτε για αυτή τη θεωρία συνωμοσίας που κυκλοφορεί, πως ακούμε τι συμβαίνει στο μικρόφωνό σας και τα χρησιμοποιούμε για διαφημίσεις…δεν το κάνουμε αυτό». Τα «παραθυράκια» Σε σχετικές ερωτήσεις η εταιρεία είχε τονίσει πως αποκτά πρόσβαση στο μικρόφωνο των χρηστών μόνο εάν ο χρήστης έχει δώσει τη συγκατάθεσή του και εάν χρησιμοποιεί ενεργά μια συγκεκριμένη λειτουργία που απαιτεί audio. Μεταξύ των εταιρειών που ασχολούνται με τις συζητήσεις για λογαριασμό του Facebook είναι η TaskUs Inc- όπου, σύμφωνα με το Bloomberg, οι εργαζόμενοι πρέπει να αναφέρονται στο Facebook με τον κωδικό «Prism». Μεταξύ άλλων, το Facebook χρησιμοποιεί την εταιρεία για την εξέταση περιεχομένου που πιθανώς να παραβιάζει τους κανόνες του, ενώ υπάρχουν ομάδες που ασχολούνται με θέματα εκλογών και πολιτικών διαφημίσεων. «Το Facebook ζήτησε από την TaskUs να σταματήσει αυτή τη δουλειά πάνω από μια εβδομάδα πριν, και αυτό έγινε» απάντησε η ίδια η εταιρεία.  ",https://www.tanea.gr/2019/08/16/science-technology/to-facebook-ypeklepte-synomilies-xriston-kata-to-bloomberg/
Tech,tanea.gr,Μικροπλαστικά βρέθηκαν και στα παρθένα χιόνια της Αρκτικής και των Άλπεων,15 Αυγούστου 2019 | 10:35,tanea.gr,"Σωματίδια πλαστικού (μικροπλαστικά) ανακαλύφθηκαν -και μάλιστα σε μεγάλες ποσότητες- στο αρκτικό χιόνι για πρώτη φορά, μια απόδειξη ότι ο άνεμος τα παρασέρνει ακόμη και στα πιο απομακρυσμένα μέρη της Γης. Τα τελευταία χρόνια μικροσκοπικά πλαστικά έχουν βρεθεί στους βυθούς των ωκεανών, αλλά τώρα ανακαλύπτονται επίσης στα παρθένα χιόνια της Αρκτικής και στα βουνά των Άλπεων. Οι ερευνητές, με επικεφαλής τη Μέλανι Μπέργκμαν του γερμανικού Ινστιτούτου Πολικής και Θαλάσσιας Έρευνας Άλφρεντ Βέγκενερ, που έκαναν τη σχετική δημοσίευση στο περιοδικό ""Science Advances"", σύμφωνα με τη «Γκάρντιαν» και το «New Scientist», ανέλυσαν δείγματα χιονιού από διάφορα μέρη, από τις Γερμανικές και τις Ελβετικές Άλπεις ως την Αρκτική, όπως στη νορβηγική νήσο Σβάλμπαρντ βόρεια του αρκτικού κύκλου. Παντού βρήκαν μικροπλαστικά με μέγεθος περίπου όσο οι κόκκοι της γύρης και της σκόνης (π.χ. από τη Σαχάρα), τους οποίους επίσης παρασέρνουν οι άνεμοι. «Είναι ολοφάνερο ότι η πλειονότητα αυτών των μικροπλαστικών στο χιόνι έρχεται από τον αέρα», δήλωσε η Μπέργκμαν και τόνισε ότι η ανακάλυψη εγείρει ξανά το ερώτημα πόσο πολύ πλαστικό εισπνέουν οι άνθρωποι και πώς αυτό επηρεάζει την υγεία τους. Οι ερευνητές βρήκαν στους επιπλέοντες πάγους του αρκτικού ωκεανού μεταξύ Γροιλανδίας και Σβάλμπαρντ μια μέση ποσότητα 1.760 μικροπλαστικών σωματιδίων ανά λίτρο. Πολύ περισσότερα -24.600 ανά λίτρο κατά μέσο όρο- βρέθηκαν στην ηπειρωτική Ευρώπη. Πολλοί τόνοι πλαστικών καταλήγουν στο περιβάλλον κάθε χρόνο και διασπώνται σε μεγαλύτερα ή μικρότερα κομμάτια. Τον Ιούνιο μια άλλη μελέτη είχε εκτιμήσει ότι οι άνθρωποι τρώνε τουλάχιστον 50.000 μικροπλαστικά σωματίδια κάθε χρόνο. Τα σωματίδια αυτά μπορεί να μεταφέρουν τοξικά χημικά και παθογόνα μικρόβια. Οι ερευνητές βρήκαν ότι όσο μικρότερο είναι το μέγεθος των μικροπλαστικών, τόσο μεγαλύτερος είναι ο αριθμός τους. Επειδή τα επιστημονικά όργανα τους δεν μπορούσαν να ανιχνεύσουν σωματίδια μικρότερα των 11 μικρομέτρων (εκατομμυριοστών του μέτρου), εκτιμούν ότι, όπως είπε η Μπέργκμαν, «υπάρχουν πολύ περισσότερα σωματίδια μικρού μεγέθους πέρα από το όριο ανίχνευσης. Η ανησυχία με αυτά τα μικρότερα σωματίδια είναι ότι μπορούν να απορροφηθούν από μια μεγαλύτερη γκάμα οργανισμών και, αν μάλιστα φθάνουν στη νανοκλίμακα (σ.σ. δισεκατομμυριοστά του μέτρου), τότε μπορούν να διαπερνούν τις μεμβράνες των κυττάρων και να διεισδύουν στα όργανα του σώματος πολύ πιο εύκολα από ό,τι τα μεγαλύτερα σωματίδια». Τα συχνότερα μικροπλαστικά, σύμφωνα με τη νέα μελέτη, είναι αυτά από πολυμερή που χρησιμοποιούνται κυρίως ως προστατευτικές στρώσεις σε οχήματα, κτίρια και πλοία. Ακολουθούν τα σωματίδια από ελαστικά, πολυαιθυλένιο και πολυαμίδια, συμπεριλαμβανομένου του νάϊλον. Μια πρόσφατη έρευνα, που δημοσιεύθηκε τον Απρίλιο, βρήκε σημαντικές ποσότητες μικροπλαστικών να πέφτουν από τον αέρα στα Πυρηναία όρη. Μια άλλη μελέτη είχε βρει ότι «βρέχει» μικροπλαστικά στα Βραχώδη Όρη στις ΗΠΑ, αλλά και στην Κίνα. Πηγή: ΑΠΕ-ΜΠΕ  ",https://www.tanea.gr/2019/08/15/science-technology/mikroplastika-vrethikan-kai-sta-parthena-xionia-tis-arktikis-kai-ton-alpeon/
Tech,tanea.gr,Τα μέρη που πρέπει να επισκεφτείς πριν τα επηρεάσει η κλιματική αλλαγή,16 Αυγούστου 2019 | 21:29,tanea.gr,"Ορισμένες τοποθεσίες στον πλανήτη επηρεάζονται με γρηγορότερο βαθμό από την κλιματική αλλαγή, σύμφωνα με εκτιμήσεις επιστημόνων. Παράλληλα, τοπικές κουλτούρες και παραδόσεις αλλάζουν με ταχύτατους ρυθμούς, με αποτέλεσμα να υπάρχει κίνδυνος να χαθεί η μαγεία τους με το πέρασμα των χρόνων. Σε δημοσίευμά του, ο ιστότοπος Ecophiles στέκεται σε επτά τοποθεσίες, οι οποίες – όπως σημειώνει – εκτιμάται ότι θα γίνουν αγνώριστες σε μερικά χρόνια. Το δημοσίευμα σημειώνει ότι η άνοδος της στάθμης της θάλασσας λόγω της υπερθέρμανσης του πλανήτη αυξάνει τα πλημμυρικά φαινόμενα στη Βενετία. Σε ό,τι αφορά το Θιβέτ, παρατηρεί ότι γλωσσική του ποικιλομορφία εξαφανίζεται με την εξάπλωση του Διαδικτύου, αλλά και επειδή δεν περιλαμβάνονται όλες οι γλώσσες στην εκπαίδευση που παρέχεται από το Δημόσιο. Μαζί με τις διαφορετικές διαλέκτους, υπάρχει ο φόβος πως θα χαθούν παραδόσεις και γνώσεις. Από την κλιματική αλλαγή και την άνοδο της στάθμης της θάλασσας απειλούνται και τα Νησιά του Πάσχα, στον Ειρηνικό Ωκεανό. Προγνωστικά μοντέλα ερευνητών προειδοποιούν ότι η στάθμη της θάλασσας ενδέχεται να ανέβει στην περιοχή έως και 1,8 μέτρα μέχρι το 2100. Σε ό,τι αφορά την Ανταρκτική, όπως τονίζεται στο δημοσίευμα, οι πάγοι άρχισαν να λιώνουν φέτος έναν μήνα πιο γρήγορα από το αναμενόμενο και με ταχύτερο ρυθμό σε σύγκριση με το παρελθόν. Ο Μεγάλος Κοραλλιογενής Ύφαλος, όπως τονίζεται στο δημοσίευμα, συρρικνώνεται κάθε χρόνο, ενώ τα τελευταία 30 χρόνια ο αριθμός των κοραλλιών που φιλοξενεί έχει μειωθεί κατά 50%. Το νησιωτικό κράτος Τουβαλού εκτιμάται πως θα είναι ένα από τα πρώτα που θα καλυφθούν από τον Ειρηνικό Ωκεανό, λόγω της ανόδου της στάθμης της θάλασσας. Δεδομένου ότι το υψηλότερο σημείο του βρίσκεται μόλις 4,5 μέτρα πάνω από την επιφάνεια του νερού, ακόμη και μια μικρή άνοδος της στάθμης θα μπορούσε να έχει καταστροφικές συνέπειες για το μικρό νησιωτικό κράτος. Στον αντίποδα, η Νεκρά Θάλασσα βλέπει τη στάθμη της να υποχωρεί κατά ένα μέτρο το έτος, η οποία αποδίδεται κυρίως στο ότι κατασκευάστηκαν πολλά φράγματα στον ποταμό Γιαρμούκ, ο οποίος τροφοδοτεί με νερό τον ποταμό Ιορδάνη που καταλήγει στη Νεκρά Θάλασσα. ",https://www.tanea.gr/2019/08/16/science-technology/ta-meri-pou-prepei-na-episkefteis-prin-ta-epireasei-i-klimatiki-allagi/
Tech,tanea.gr,Εξι στα δέκα ελληνόπουλα ηλικίας έως 10 ετών σερφάρουν στο Διαδίκτυο,2 Σεπτεμβρίου 2019 | 21:06,tanea.gr,"Το 59% των παιδιών κάτω των δέκα ετών (έξι στα δέκα) έχουν πρόσβαση στο Ίντερνετ, αλλά οι μισοί γονείς (το 48%) ανησυχούν για το περιεχόμενο που βλέπουν τα παιδιά τους στο διαδίκτυο. Αυτοί οι αριθμοί προκύπτουν από έρευνα της devolo Hellas σε συνεργασία με το infokids.gr. Σύμφωνα με τα αποτελέσματα της έρευνας, το 57% των γονέων επιτρέπουν στα παιδιά τους περιορισμένη χρήση του διαδικτύου. Το 30% των παιδιών – σύμφωνα με τις απαντήσεις των γονέων – έχουν πρόσβαση στο διαδίκτυο από δικές τους προσωπικές συσκευές (smartphones, tablets, PCs), ενώ το 20% έχουν απόλυτη αυτονομία στη χρήση, με προσωπικό κωδικό πρόσβασης ανεξάρτητο από τους γονείς. Αυτό σημαίνει ότι ένα μεγάλο ποσοστό παιδιών στην Ελλάδα -περίπου ένα στα πέντε- αποκτούν ελεύθερη χρήση του Ίντερνετ από πολύ νεαρή ηλικία και οι γονείς δεν φαίνεται να έχουν πρόβλημα με αυτό. Το 58% των γονέων δήλωσε ότι οι ίδιοι διαθέτουν στα παιδιά τους τις δικές τους συσκευές για χρήση του Ίντερνετ, ενώ το 28% επιτρέπουν ελεγχόμενη πρόσβαση, καθώς εκείνοι έχουν τους κωδικούς τόσο για την πρόσβαση στο διαδίκτυο όσο και για τη χρήση των συσκευών. Το υπόλοιπο 12% έχει πρόσβαση στο Ίντερνετ από «έξυπνες» τηλεοράσεις και παιχνιδομηχανές. Καθώς ο κυβερνοχώρος κρύβει πολλές παγίδες, με κυριότερη το ακατάλληλο ή μη νόμιμο υλικό, το 48% των γονέων ανησυχούν για το περιεχόμενο στο οποίο εκτίθενται τα παιδιά τους «σερφάροντας». Στη δεύτερη θέση των κίνδυνων, σύμφωνα με το 39% των γονέων, είναι η επαφή και η συνομιλία με αγνώστους στο διαδίκτυο, που μπορεί να οδηγήσει στην παραπλάνηση ή και αποπλάνηση των παιδιών. Τα μέτρα προστασίας που επιλέγει μεγάλο ποσοστό γονέων, δεν φαίνονται αρκετά: Από απλά μέτρα όπως η κοινή χρήση (με τους ίδιους κωδικούς) του διαδικτύου από γονείς και παιδιά (37,2%) μέχρι πιο χρονοβόρα όπως η παρακολούθηση του ιστορικού του υπολογιστή (31,7%) ή και ακόμη πιο σύνθετα όπως η εγκατάσταση προγράμματος γονικού ελέγχου που περιορίζει και παρακολουθεί τη χρήση του Ίντερνετ (9,9%). Αν και το 59% των παιδιών χρηστών είναι έως δέκα ετών, μόλις το 11,4% των γονιών χρησιμοποιούν το διαδίκτυο για τη δημιουργική απασχόληση των παιδιών τους, ενώ το 44% το χρησιμοποιεί για παρακολούθηση (streaming) ταινιών και χρήση μέσων κοινωνικής δικτύωσης (social media). Εξάλλου, παρόλο που ζούμε στην εποχή των «χάκερς» και της παράνομης πρόσβασης σε δεδομένα τρίτων, μόνο το 2,4% των γονιών ανησυχεί ότι το παιδί τους ενδεχομένως να πέσει θύμα «ηλεκτρονικών κλοπών» δεδομένων. Πηγή: ΑΠΕ-ΜΠΕ  ",https://www.tanea.gr/2019/09/02/science-technology/eksi-sta-deka-ellinopoula-eos-deka-eton-serfaroun-sto-diadiktyo/
Tech,tanea.gr,Ανακαλύφθηκε απολίθωμα προϊστορικής σαρανταποδαρούσας,5 Σεπτεμβρίου 2019 | 10:29,tanea.gr,"Η ανακάλυψη του απολιθώματος ενός ζώου, που θα έμοιαζε με διασταύρωση σαρανταποδαρούσας και σκουληκιού, καθώς και της απολιθωμένης διαδρομής που άφησε πίσω του πριν από 550 εκατομμύρια χρόνια, αποτελεί μια από τις παλαιότερες ενδείξεις αυτόνομης κινητικότητας και πολύπλοκης συμπεριφοράς στη Γη. Μάλιστα, ορισμένοι επιστήμονες υποστηρίζουν ότι η ανακάλυψη μεταφέρει ακόμη πιο πίσω στο παρελθόν το ξεκίνημα των πρώτων κινούμενων ζώων, αρκετά εκατομμύρια χρόνια πριν την λεγόμενη «Κάμβρια έκρηξη» που άρχισε πριν 539 εκατομμύρια χρόνια. Ανακάλυψη 35 απολιθωμάτων του ίδιου ζώου Οι ερευνητές από την Κίνα και τις ΗΠΑ, που έκαναν τη σχετική δημοσίευση στο περιοδικό « Nature », ανακάλυψαν σε πετρώματα ηλικίας 551 έως 539 εκατομμυρίων ετών κοντά στην κινεζική πόλη Γιλίνγκ το απολιθωμένο ίχνος που άφησε το σύρσιμο του ζώου σε έδαφος που κάποτε θα ήταν μαλακό, πιθανώς λασπώδης βυθός θάλασσας. Συνολικά ανακαλύφθηκαν 35 απολιθώματα του ίδιου ζώου και 13 απολιθώματα των μονοπατιών του. Η ανακάλυψη κρίνεται σημαντική από εξελικτική πλευρά, καθώς ρίχνει φως στις πρώιμες προσπάθειες των έμβιων οργανισμών να κινηθούν πάνω στην επιφάνεια του πλανήτη μας κατά την Εδιακρανική περίοδο (πριν 635 έως 539 εκατομμύρια χρόνια), η οποία προηγήθηκε την ζωικής «έκρηξης» της Κάμβριας περιόδου. Το εν λόγω απολίθωμα θεωρείται η πιο πειστική ένδειξη μέχρι σήμερα για την πρώιμη κινητικότητα των ζώων, καθώς βρέθηκε για πρώτη φορά το σώμα του ίδιου του ζώου ως απολίθωμα, στο τέρμα της διαδρομής που άφησε πίσω του επίσης ως απολίθωμα (κάτι τρομερά σπάνιο). «Η ανακάλυψη δείχνει ότι κινητικά ζώα είχαν ήδη εξελιχθεί πριν 550 εκατομμύρια χρόνια. Η κινητικότητα επέτρεψε στα ζώα να αφήσουν το αποτύπωμα τους στη Γη, κυριολεκτικά και μεταφορικά», δήλωσε ο επικεφαλής ερευνητής, ο κινεζικής καταγωγής καθηγητής γεωεπιστημών Σουχάι Σιάο του αμερικανικού Κολλεγίου Επιστημών Virginia Tech. Το όνομα του ζώου «Yilingia spiciformis» Το ζώο, που ονομάσθηκε Yilingia spiciformis, είχε μήκος έως δέκα εκατοστά και πλάτος έως δυόμισι εκατοστά, ενώ το απολιθωμένο μονοπάτι που άφησε λίγο πριν το θάνατο του, είναι γύρω στο 60 εκατοστά. Το ζώο εκτιμάται ότι ήταν ήδη αρκετά εξελιγμένο ανατομικά, με κεφάλι, κοιλιά, ουρά και περίπου 50 διακριτά τμήματα στο αμφίπλευρα συμμετρικό σώμα του, ενώ πιθανότατα διέθετε κεντρικό νευρικό σύστημα. Οι παλαιοντολόγοι δεν έχουν προς το παρόν ιδέα στο πού θα πρέπει να κατατάξουν το ζώο στο εξελικτικό «δέντρο» των ζώων. Πιθανώς θα πρέπει να θεωρηθεί συγγενής και ίσως πρόδρομος των εντόμων και των καρκινοειδών (αστακών, γαρίδων κ.α.), που ανήκουν στα αρθρόποδα. Τα ζώα ξεκίνησαν ως στατικοί οργανισμοί και αρχικά μάλλον έμοιαζαν με σύγχρονους σπόγγους της θάλασσας. Το πρώτο κινούμενο ζώο πιθανώς εμφανίσθηκε πριν 565 εκατομμύρια χρόνια και ίσως προχωρούσε σαν σαλιγκάρι στο βυθό. Το πότε και πώς τα πρώτα ζώα απέκτησαν την ικανότητα να κινούνται με δική τους πρόθεση, αποτελεί ένα ανοιχτό ζήτημα για την επιστήμη. Πηγή: ΑΠΕ-ΜΠΕ  ",https://www.tanea.gr/2019/09/05/science-technology/anakalyfthike-apolithoma-proistorikis-sarantapodarousas/
Tech,tanea.gr,Εθισμός στην τεχνολογία – Πώς να προστατεύσουμε τα παιδιά,21 Αυγούστου 2019 | 22:07,tanea.gr,"Για τις έννοιες του εθισμού και της εξάρτησης σε θέματα τεχνολογίας μίλησαν στην εκπομπή One Direct η Άννα Κανδαράκη, ψυχολόγος και ο Βασίλης Ζωγράφος, καθηγητής πληροφορικής. Σύμφωνα με την κα. Κανδαράκη «είναι άλλες οι αναπτυξιακές φάσεις που μπορεί να αφορούν την εξάρτηση» και «υπάρχει διαφορά στην πολύωρη χρήση του Διαδικτύου τόσο από ένα παιδί και έναν ενήλικα όσο και από ένα παιδί και έναν έφηβο». Ο κ. Ζωγράφος υποστήριξε πως το Διαδίκτυο είναι «παρεξηγημένο». Παρ’ όλ’ αυτά δεν παύει να αποτελεί ένα εργαλείο με πολλές εφαρμογές και γι’ αυτό το λόγο δαιμονοποιείται, σύμφωνα με τον καθηγητή. Το σχολείο και η οικογένεια παίζουν καθοριστικό ρόλο στην αντίληψη του παιδιού σχετικά με το Διαδίκτυο και τη χρήση αυτού. «Δεν είναι το Διαδίκτυο ο εχθρός. Ο εχθρός είναι η χρήση του Διαδικτύου», τόνισε η κα. Κανδαράκη, ενώ ο κ. Ζωγράφος συμπλήρωσε πως «σαν γονιός πρέπει να ταυτοποιήσεις τι είναι αυτό που δεν ξέρεις. Αφού το μάθεις θα μπορέσεις να εποπτεύσεις το παιδί». «Πρέπει να βοηθήσουμε τους γονείς μα καταλάβουν τι είναι το ίντερνετ», συμφώνησαν και οι δύο. Πηγή:  onetv.gr",https://www.tanea.gr/2019/08/21/science-technology/ethismos-stin-texnologia-pos-na-prostateysoume-ta-paidia/
Tech,tanea.gr,Ρωσία: Ανησυχία προκαλεί ο απόπλους πλωτού πυρηνικού σταθμού στην Αρκτική,23 Αυγούστου 2019 | 17:03,tanea.gr,"Ο πρώτος πλωτός πυρηνικός σταθμός της Ρωσίας απέπλευσε σήμερα από το λιμάνι του Μουρμάνσκ στην Αρκτική για να παράσχει ενέργεια σε μια από τις πιο απομακρυσμένες περιφέρειες της χώρας, προκαλώντας περιβαλλοντικές ανησυχίες. Ο σταθμός, ο οποίος φέρει την ονομασία «Akademik Lomonosov» (Ακαδημαϊκός Λομονόσοφ) και κατασκευάσθηκε από τη ρωσική κρατική εταιρεία πυρηνικής ενέργειας Rosatom, ξεκίνησε για ένα ταξίδι 5.000 χιλιομέτρων μέσα από τα ύδατα της Αρκτικής για να φθάσει στην περιφέρεια Τσουκότκα, που βρίσκεται στην άλλη πλευρά του Βερίγγειου Πορθμού από την Αλάσκα. Ο σταθμός, ο οποίος είναι φορτωμένος με πυρηνικό καύσιμο, θα αντικαταστήσει έναν σταθμό ενέργειας που λειτουργεί με άνθρακα και έναν παλιό πυρηνικό σταθμό που εφοδιάζουν με ηλεκτρικό περισσότερους από 50.000 ανθρώπους στην πόλη Πεβέκ. Η Rosatom υπογραμμίζει πως ο σταθμός είναι ασφαλής και μπορεί να χρησιμεύσει ως μια νέα πηγή ενέργειας για τις πιο απομονωμένες κοινότητες του πλανήτη, όμως περιβαλλοντολόγοι έχουν εκφράσει ανησυχίες για τον κίνδυνο πυρηνικών ατυχημάτων. H Greenpeace έχει αποκαλέσει τον σταθμό «πυρηνικό Τιτανικό». «Πιστεύουμε πως ένας πλωτός σταθμός πυρηνικής ενέργειας είναι ένας υπερβολικά ριψοκίνδυνος και δαπανηρός τρόπος για να έχεις ενέργεια», δήλωσε στο Ρόιτερ ο Ρασίντ Αλίμοφ της Greenpeace. Ο ίδιος πρόσθεσε πως η μονάδα δεν κατασκευάσθηκε με στόχο να καλύψει τις ενεργειακές ανάγκες της Τσουκότκα, αλλά μάλλον για να χρησιμεύσει ως μοντέλο για πιθανούς ξένους αγοραστές. Η Rosatom δεν απάντησε άμεσα σε αίτημα για σχόλιο.  ",https://www.tanea.gr/2019/08/23/science-technology/rosia-anisyxia-prokalei-o-apoplous-plotou-pyrinikou-stathmou-stin-arktiki/
Tech,tanea.gr,Δημιούργησαν μεταλλαγμένα πρόβατα για την καταπολέμηση της νόσου Μπάτεν,27 Αυγούστου 2019 | 08:19,tanea.gr,"Επιστήμονες δημιούργησαν ένα κοπάδι από πρόβατα που έχουν το γονίδιο της νόσου Μπάτεν -θανατηφόρα εγκεφαλική διαταραχή στους ανθρώπους που ξεκινά στην παιδική ηλικία. Το εγχείρημα σχεδιάστηκε για να εξετασθούν θεραπείες για την ασθένεια αυτή και είχε ως βάση το Ινστιτούτο Ρόσλιν του Πανεπιστημίου του Εδιμβούργου, όπου χρησιμοποιήθηκαν οι τεχνικές κλωνοποίησης για το πρόβατο Ντόλι το 1996. Οι ερευνητές αναγνωρίζουν ότι υπάρχουν ηθικά διλήμματα σε αυτό το πρότζεκτ δεδομένου ότι περιλαμβάνει ζώα προγραμματισμένα να πεθάνουν, ωστόσο ο απώτερος στόχος είναι η ανακούφιση του ανθρώπινου πόνου. Ο επικεφαλής του προγράμματος αυτού, ο Τομ Γουίσαρτ, δηλώνει: «Είναι πράγματι απαίσιο να χρειάζεται να αναπαράγει κανείς μια τέτοια συνθήκη, ωστόσο πρόκειται για τη χρήση 10 ζώων για μια έρευνα με απόλυτο σκοπό να χαρίσει πολλά χρόνια ζωής σε νέους πάσχοντες». Ο ίδιος εξηγεί ότι η επιλογή των συγκεκριμένων θηλαστικών έγινε γιατί ο εγκέφαλος των προβάτων έχει περίπου το ίδιο μέγεθος και περιπλοκότητα με αυτόν των παιδιών επομένως οι αντιδράσεις στις θεραπείες σε αυτά είναι πιθανότερο να είναι παρόμοιες με αυτές των ανθρώπων απ’ ότι αν χρησιμοποιούνταν ποντίκια ή αρουραίοι. Η ασθένεια αυτή προσβάλλει κάθε χρόνο στη Βρετανία 100 με 150 παιδιά και νέους ενήλικες και κληροδοτείται από δύο ασυμπτωματικούς, υγιείς γονείς οι οποίοι όμως φέρουν μια σπάνια γενετική μετάλλαξη η οποία επηρεάζει τη λειτουργία των λυσοσωμάτων. Τα συμπτώματα που εμφανίζονται στα παιδιά που φέρουν τη διαταραχή είναι απώλεια όρασης, γνωστική έκπτωση και κινητικά προβλήματα ενώ η ασθένεια οδηγεί πάντα στον θάνατο μερικά χρόνια από την πρώτη διάγνωση. Υπάρχουν αρκετά διαφορετικά είδη της συγκεκριμένης διαταραχής, αυτή όμως που φέρει τις αρνητικές επιπτώσεις συντομότερα είναι η γενετική μετάλλαξη CLN1, που είναι και αυτή που μελετήθηκε στο εγχείρημα αυτό. Οι ερευνητές από το Ινστιτούτο Ρόσλιν χρησιμοποίησαν τη μέθοδο ΚΡΙΣΠΕΡ (Crispr-Cas9) (Σ.τ.Σ: μέθοδος με την οποία οι επιστήμονες μπορούν να επεμβαίνουν άμεσα στο DNA και να διορθώνουν, αφαιρούν ή απενεργοποιούν συγκεκριμένα γονίδια) για να δημιουργήσουν το ελαττωματικό γονίδιο CLN1 στα πρόβατα. Οι ερευνητές βρήκαν ότι, πράγματι, τα πρόβατα που είχαν δύο αντίγραφα του CLN1 εμφάνιζαν τα συμπτώματα της νόσου Μπάτεν, που παρατηρούνται και στα παιδιά, ενώ εκείνα που δημιουργήθηκαν ώστε να έχουν ένα αντίγραφο ήταν ασυμπτωματικά – όπως οι γονείς των παιδιών με Μπάτεν. Οι ερευνητές εξετάζουν πολλές θεραπείες, όπως τη γονιδιακή θεραπεία, στην οποία επιχειρούν μέσω ιών να αντικαταστήσουν τα μεταλλαγμένα γονίδια με υγιή. Ο Γουίσαρτ εξηγεί ότι τα πρόβατα, σε αντίθεση με τους ανθρώπους, μπορούν να μελετηθούν και πριν την έναρξη της εμφάνισης των έκδηλων εξωτερικών συμπτωμάτων, κάτι που συμβάλλει στην κατανόηση της πορείας της νόσου, εύρημα ανεκτίμητης αξίας. Πηγή: The Guardian, ΑΠΕ-ΜΠΕ  ",https://www.tanea.gr/2019/08/27/science-technology/dimiourgisan-metallagmena-provata-gia-tin-katapolemisi-tis-nosou-mpaten/
Tech,tanea.gr,Απίστευτο: Εφτιαξαν το άρωμα που φορούσε η Κλεοπάτρα,20 Αυγούστου 2019 | 07:01,tanea.gr,"Πολλοί ιστορικοί προσπάθησαν να προσδιορίσουν τα κάλλη της Κλεοπάτρας. Σήμερα άλλοι επιστήμονες προστίθενται σε αυτό το κυνήγι της ομορφιάς για να δημιουργήσουν το άρωμά της. Και βεβαιώνουν ότι κατόρθωσαν να συνθέσουν το Chanel No 5 του αρχαίου κόσμου. Εδώ και μία δεκαετία αρχαιολόγοι από το πανεπιστήμιο της Χαβάης που έκαναν τις έρευνές τους στην περιοχή βόρεια του Καΐρου, Τελ ελ Τιμάι, στην αρχαία αιγυπτιακή πόλη Θμουίς, εντόπισαν το κέντρο της αρωματοποίας της εποχής του 4500 π.Χ. με τα πιο επιτυχημένα αρώματα - βάσει επιγραφών - τα αποκαλουμενα Mendesian και Metopian. Μάλιστα ένας από την ομάδα των αρχαιολόγων, ο Ρόμπερτ Λίτμαν, δηλώνει στο ταξιδιωτικό περιοδικό Atlas Obscura ότι το 2012 ανακάλυψαν ένα εργαστήριο αρωμάτων που χρησιμοποιούσε ένα έμπορος τον 3ο π.Χ. αιώνα. Ανάμεσα στα ευρήματα αποκαλύφθηκαν και κάποια μικρά γυάλινα φιαλίδια μέσα στα οποία υπήρχε ακόμη ένα κατάλοιπο οργανικής ύλης. Τα ευρήματα της ανάλυσης τα παρέλαβαν ειδικοί στην αιγυπτιακή αρωματοποιία και μέσα από τις πηγές των αρχαίων ελληνικών κειμένων έκαναν αναπαραγωγή της αρωματικής μεθόδου.  ",https://www.tanea.gr/2019/08/20/science-technology/apisteyto-eftiaksan-to-aroma-pou-forouse-i-kleopatra/
Tech,tanea.gr,Στα «σκαριά» το πρώτο ξενοδοχείο στο διάστημα,8 Σεπτεμβρίου 2019 | 12:24,tanea.gr,"Αν οι επίγειοι προορισμοί σας φαίνονται αρκετά συνηθισμένοι και θεωρείτε ότι δεν είναι αρκετοί για να ικανοποιήσουν τις επιθυμίες σας, μην ανησυχείτε, καθώς σε λίγο καιρό θα έχετε την δυνατότητα να μείνετε σε ένα ξενοδοχείο στο διάστημα! Το Ίδρυμα Getaway είναι ακόμα ένας οργανισμός ο οποίος κάνει βήματα για να φέρει τους τουρίστες πιο κοντά στο διάστημα. Πρόσφατα ανακοίνωσε τα σχέδια του για την κατασκευή του πρώτου διαστημικού ξενοδοχείου στον κόσμο, με σκοπό να φιλοξενεί έως και 100 τουρίστες την εβδομάδα μέχρι το 2025. Ο διαστημικός αυτός σταθμός ονομάζεται Von Braun και πήρε το όνομα του από τον αμφιλεγόμενο κορυφαίο επιστήμονα Wernher von Braun, ο οποίος ήταν συνδεδεμένος με το ναζιστικό κόμμα στις αρχές της καριέρας του και ανέπτυξε το περίφημο πυραύλο V2, ενώ αργότερα έγινε διευθυντής του Marshall Space Flight Center της NASA. Σχεδιαστής του διαστημικού σταθμού είναι ο Tim Alatorre, ο οποίος αποκάλυψε πολλά στοιχεία που αναλύουν λεπτομερώς την κατασκευή ενός πραγματικού θέρετρου στο διάστημα. Ο Von Braun θα συναρμολογηθεί επί τόπου από ρομπότ και drones και θα χρησιμοποιεί την υπάρχουσα τεχνολογία που χρησιμοποιείται στον Διεθνή Διαστημικό Σταθμό (ISS), ωστόσο αυτό που τον κάνει να ξεχωρίζει είναι ότι θα διαθέτει τεχνητή βαρύτητα. Το διαστημικό ξενοδοχείο θα κατασκευαστεί ως ένας τεράστιος τροχός, διαμέτρου 190 μέτρων, ο οποίος θα περιστρέφεται αργά για να παράγει μια βαρυτική δύναμη-έλξη. 24 επιμέρους τμήματα με ιδιωτικές κατοικίες, δωμάτια ξενοδοχείου και ξεχωριστά διαμερίσματα για το πλήρωμα του σταθμού, θα συνδεθούν γύρω από τον τροχό σε τρία καταστρώματα, παρέχοντας καταλύματα συνολικά σε περίπου 400 άτομα. Πολλές ενότητες θα πωλούνται επίσης σε κυβερνήσεις που επιθυμούν να τις χρησιμοποιήσουν ως ερευνητικά κέντρα. Ο Alatorre συγκρίνει το ξενοδοχείο με ένα κρουαζιερόπλοιο και αναφέρει ότι: “θα έχει πολλά από τα πράγματα που βλέπετε στα κρουαζιερόπλοια, όπως εστιατόρια, μπαρ, μουσικές συναυλίες, κινηματογραφικές προβολές και εκπαιδευτικά σεμινάρια.” Ο σχεδιαστής εξήγησε ότι οι εσωτερικοί χώροι του ξενοδοχείου θα δημιουργηθούν χρησιμοποιώντας σύγχρονα φυσικά υλικά που θα αντικαταστήσουν την πέτρα και το ξύλο και θα είναι ελαφριά και θα καθαρίζονται εύκολα. Ο ζεστός φωτισμός, τα χρώματα και οι υφές θα προσθέσουν μια αίσθηση κατοικίας. Τέλος, λόγω της προσομοίωσης της σεληνιακής βαρύτητας, όσοι το επισκεφτούν θα μπορουν να έχουν μια άνετη διαμονή χωρίς να ανησυχούν αν υα αντικείμενα τους θα πετάνε από εδώ και από εκεί. Είναι μια ιστορική στιγμή για τα διαστημικά ταξίδια, καθώς διάφοροι οργανισμοί όπως το Ίδρυμα Gateway και το Space X, εξετάζουν πώς να κάνουν αυτή την εμπειρία προσβάσιμη από όλο τον κόσμο, και το διάστημα να γίνει ακόμα ένας ταξιδιωτικός προορισμός.  ",https://www.tanea.gr/2019/09/08/science-technology/sta-skaria-to-proto-ksenodoxeio-sto-diastima/
Tech,tanea.gr,Η στάθμη της Μεσογείου θα ανέβει σημαντικά τα επόμενα 70 χρόνια,21 Αυγούστου 2019 | 12:32,tanea.gr,"Η κλιματική αλλαγή ενδέχεται να προκαλέσει την άνοδο του ύψους των υδάτων της Μεσογείου έως και 20 εκατοστά έως το 2050 και μέχρι 57 εκατ. έως το 2100, προκύπτει από έρευνα που δημοσίευσαν στο περιοδικό Water επιστήμονες από το Εθνικό Ινστιτούτο Γεωφυσικής και Ηφαιστειολογίας της Μπολόνιας (Ιταλία), του Πανεπιστημίου Ραντμπάουντ της Ολλανδίας και της Σορβόνης στη Γαλλία. Μεταξύ των πόλεων εκείνων που θα νιώσουν περισσότερο τις επιπτώσεις από την άνοδο των υδάτων είναι και η Βενετία, της οποίας τα νερά μπορεί να ανέβουν κατά 60-82 εκατ. έως το 2100. Οι επιστήμονες για την έρευνά τους επεξεργάσθηκαν δύο σενάρια. Το πρώτο προβλέπει την άνοδο της επιφάνειας των υδάτων κατά 20 εκατ. μέσα σε 30 χρόνια και ένα δεύτερο, πιο αισιόδοξο, που προβλέπει άνοδο 17 εκατ. έως το 2050 και 34 εκατ. ως το 2100, όπως τονίζει ο συνυπογράφων την έρευνα Μάρκο Αντσιντέι. Οι ερευνητές μελέτησαν τις μεταβολές στο ύψος των υδάτων σε εννέα ωκεανογραφικούς σταθμούς, στην κεντρική και νότιο Μεσόγειο—οι οποίοι μετρούν τα υδάτινα επίπεδα από το 1888. Τα δεδομένα από τους σταθμούς αυτούς συγκρίθηκαν και συνδυάσθηκαν με τα αντίστοιχα από τις κλιματικές προβλέψεις του Διεθνούς Βήματος για την Κλιματική Αλλαγή (IPCC) του ΟΗΕ. Επίσης ελήφθησαν υπ’ όψιν οι μετρήσεις σχετικά με τις εδαφικές βυθίσεις που οφείλονται είτε σε φυσικά αίτια, είτε στην ανθρώπινη δραστηριότητα και καταγράφηκαν με το σύστημα GPS την τελευταία 20ετία. Αλλά και οι τοπικές ιδιομορφίες και φαινόμενα, όπως οι κυματισμοί στην θαλάσσια επιφάνεια, μπορούν να επηρεάσουν τις συνολικές μεταβλητές της έρευνας, μέχρι ενός ποσοστού 9%. Αυτός είναι κι ένας από τους λόγους γιατί στη λιμνοθάλασσα της Βενετίας το ύψος των υδάτων ανεβαίνει με τόσο γοργούς ρυθμούς, εξηγεί ο ερευνητής Αντόνιο Βέκιο. Όπως προσθέτει ο ο Αντσιντέι «ιδιαίτερα κατά μήκος των χαμηλής στάθμης και σαθρών ακτών η αναμενόμενη άνοδος είναι ικανή να προκαλέσει μία ακόμη ταχύτερη θαλάσσια διείσδυση, δηλ. η θάλασσα τείνει να διαβρώνει όλο και μεγαλύτερα τμήματα των ακτών με τρόπο ακόμη πιο έντονο από ό,τι στις λιγότερο σαθρές ακτές» «Αυτό αποτελεί έναν παράγοντα κινδύνου για το περιβάλλον, για τις υποδομές και για τις ανθρώπινες δραστηριότητες, μέσω της διάβρωσης, των απειλών για πλημμύρες, μεγάλα κύματα στις ακτές, που θα έχουν επακόλουθες οικονομικές απώλειες. Οι θεσμοί, σε κάθε επίπεδο της διακυβέρνησης, οφείλουν να λαμβάνουν υπ’ όψιν τους αυτές τις προβλέψεις, διότι αποτελούν βασικά εργαλεία για να εξασφαλισθεί με ακόμη πιο εμπεριστατωμένο τρόπο η διαχείριση των ακτών μας» καταλήγει ο ίδιος. Πηγή: ΑΠΕ-ΜΠΕ  ",https://www.tanea.gr/2019/08/21/science-technology/i-stathmi-tis-mesogeiou-tha-anevei-simantika-ta-epomena-70-xronia/
Tech,tanea.gr,Μια διαφορετική βόλτα… στο Διάστημα,21 Αυγούστου 2019 | 19:38,tanea.gr,"Σε ζωντανή μετάδοση μεταδίδεται ο διαστημικός περίπατος αστροναυτών από το διεθνή διαστημικό σταθμό, οι οποίοι εγκαθιστούν τον εφαρμογέα σύνδεσης που θα χρησιμοποιηθεί στο μέλλον όταν θα ξεκινήσουν οι εμπορικές πτήσεις στο διάστημα, για την πρόσβαση των τουριστών στο σταθμό. Τα αμερικανικά μέσα ενημέρωσης δίνουν ιδιαίτερη έμφαση στο γεγονός πως έχει κατασκευαστεί από την εταιρεία Boeing, μετά το πλήγμα που δέχτηκε η εταιρεία σχετικά με μια ελαττωματική σειρά αεροσκαφών. Πηγή:  onetv.gr",https://www.tanea.gr/2019/08/21/science-technology/mia-diaforetiki-volta-sto-diastima/
Tech,tanea.gr,Οι 24 εφαρμογές που πρέπει να απεγκαταστήσετε αμέσως από το κινητό σας,10 Σεπτεμβρίου 2019 | 11:26,tanea.gr,"Τον κώδωνα του κινδύνου για ένα κακόβουλο λογισμικό που βρίσκεται σε πολλές εφαρμογές του Play Store, κρούει η εταιρεία ασφαλείας του διαδικτύου CSIS. Σε έρευνα που έκανε διαπίστωσε την ύπαρξη ενός κρυμμένου λογισμικό με το προσωνύμιο Joker, το οποίο μπορεί να κοστίσει πολύ ακριβά. Όπως αναφέρει η CSIS, το λογισμικό αυτό γράφει κρυφά τους χρήστες 24 εφαρμογών σε υπηρεσίες με συνδρομή με αποτέλεσμα οι χρήστες να πληρώνουν για υπηρεσίες που δεν χρησιμοποιούν. Η Google αφαίρεσε τις αφαίρεσε τις εφαρμογές αυτές, αλλά το ίδιο θα πρέπει να κάνουν και όσοι τις έχουν εγκαταστήσει στα κινητά τους,! Αυτές είναι οι εφαρμογές: Advocate Wallpaper Age Face Altar Message Antivirus Security - Security Scan Beach Camera Board picture editing Certain Wallpaper Climate SMS Collate Face Scanner Cute Camera Dazzle Wallpaper Declare Message Display Camera Great VPN Humour Camera Ignite Clean Leaf Face Scanner Mini Camera Print Plant scan Rapid Face Scanner Reward Clean Ruddy SMS Soby Camera Spark Wallpaper  ",https://www.tanea.gr/2019/09/10/science-technology/oi-24-efarmoges-pou-prepei-na-apegkatastisete-amesos-apo-to-kinito-sas/
Tech,tanea.gr,Τι λένε οι Ρώσοι για τον συναγερμό που χτύπησε στον Διεθνή Διαστημικό Σταθμό,29 Αυγούστου 2019 | 19:47,tanea.gr,"Ο συναγερμός για περίπτωση ατυχήματος ενεργοποιήθηκε στον Διεθνή Διαστημικό Σταθμό (ISS), αλλά η ρωσική κρατική διαστημική υπηρεσία Roskosmos, με ανακοίνωση της, διαβεβαιώνει ότι δεν υπάρχει απειλή για το πλήρωμα του και για τον ίδιο τον σταθμό. «Ο συναγερμός για περίπτωση ατυχήματος ενεργοποιήθηκε, το πλήρωμα του σταθμού ανέλυσε την κατάσταση και πήρε τα αναγκαία μέτρα. Αυτή τη στιγμή η κατάσταση στον ISS είναι κανονική, και δεν υφίσταται καμία απειλή για την ασφάλεια του πληρώματος και τον ίδιο τον σταθμό» αναφέρει σε ανακοίνωση της η Roskosmos. Αυτή την στιγμή στον Διεθνή Διαστημικό Σταθμό βρίσκονται οι κοσμοναύτες της Roskosmos, Αλεξέι Οφτσίνον και Αλεξάντρ Σκαβαρτσόφ και οι αστροναύτες της NASA, Νικ Χέιγκ, Αντρίου Μόργκαν και Κριστίνα Κουκ, όπως επίσης και ο αστροναύτης της Ευρωπαϊκής Διαστημικής Υπηρεσίας (ESA), Λούκα Παρμιτάνο. Επίσης, με τον Διεθνή Διαστημικό Σταθμό έχει συνδεθεί το διαστημόπλοιο Soyuz MC-14, στο οποίο βρίσκεται το ανθρωποειδές ρομπότ «Φιόντορ». Πηγή: ΑΠΕ – ΜΠΕ  ",https://www.tanea.gr/2019/08/29/science-technology/ti-lene-oi-rosoi-gia-ton-synagermo-pou-xtypise-ston-diethni-diastimiko-stathmo/
Tech,tanea.gr,Είναι πλέον επίσημο: Το ξεμάτιασμα δεν νικάει τον πονοκέφαλο,9 Σεπτεμβρίου 2019 | 17:03,tanea.gr,"Οι κεφαλαλγίες δεν σκοτώνουν ζωές, αλλά ημέρες ζωής, αναφέρει η Ελληνική Εταιρεία Κεφαλαλγίας, με αφορμή την Παγκόσμια Ημέρα Κεφαλαλγίας, 12 Σεπτεμβρίου, τονίζοντας ότι «συχνά τα ίδια τα αναλγητικά επιδεινώνουν τους πονοκεφάλους όταν χρησιμοποιούνται αλόγιστα και δεν αρκούν οι φιλικές συμβουλές και οι παραδοσιακοί τρόποι για να αντιμετωπίσει κανείς τον πονοκέφαλό του. Ούτε το ξεμάτιασμα». Η Εταιρεία υποστηρίζει την άποψη ότι η καλύτερη θεραπεία μιας πάθησης είναι η πρόληψη που επιτυγχάνεται μέσα από την ενημέρωση του πληθυσμού και στο πλαίσιο αυτό διοργανώνει στις 12 Σεπτεμβρίου (18.00 μμ στη Λέσχη Αξιωματικών Ενόπλων Δυνάμεων, Ρηγίλλης 1) εκδήλωση στο πλαίσιο εκστρατείας ενημέρωσης επαγγελματιών υγείας και κοινού για τα προβλήματα της κεφαλαλγίας και της ημικρανίας. Κύριος στόχος είναι η ορθή διάγνωση, αντιμετώπιση, προφύλαξη και αποφυγή κατάχρησης φαρμακευτικών ουσιών και αυτοθεραπείας. Η ημικρανία είναι το 2ο σημαντικότερο ιατρικό πρόβλημα παγκοσμίως, μετά την τερηδόνα και πρώτη αιτία αναπηρίας σε άτομα κάτω των 50 ετών, λόγω απώλειας ποιοτικού χρόνου και λόγω πόνου, αναφέρει η Ελληνική Εταιρεία Κεφαλαλγίας. Προσθέτει ότι όσοι υποφέρουν από συχνές κεφαλαλγίες πρέπει απαραίτητα να έχουν ιατρική παρακολούθηση και πρόσβαση στις νέες εξειδικευμένες θεραπείες, γιατί δεν μπορούν από μόνοι τους να διαχειριστούν αυτό το ιατρικό πρόβλημα. Ειδικά Κέντρα Κεφαλαλγίας υπάρχουν σε αρκετά δημόσια νοσοκομεία στελεχωμένα με ειδικούς γιατρούς που καθοδηγούν με επιστημονικότητα, αποτελεσματικότητα και ασφάλεια τους κεφαλαλγικούς ασθενείς.  ",https://www.tanea.gr/2019/09/09/science-technology/einai-pleon-episimo-to-ksematiasma-den-nikaei-ton-ponokefalo/
Tech,tanea.gr,"Κορμάς στο One Channel : Διαδίκτυο και εξάρτηση, τι πρέπει να προσέχουν οι γονείς",1 Σεπτεμβρίου 2019 | 10:12,tanea.gr,"Για τη χρήση του διαδικτύου από τα παιδιά και για όσα πρέπει να προσέχουν οι γονείς σχετικά με το θέμα μίλησε στην εκπομπή One Direct Weekend, o εκπρόσωπος του Ελληνικού Κέντρου Ασφαλούς Διαδικτύου, Γιώργος Κορμάς. «Όσο πιο μικρό είναι ένα παιδί που ασχολείται με παιχνίδια και διαδίκτυο, τόσο πιο πιθανό είναι να αναπτύξει συμπεριφορές εξάρτησης» επεσήμανε ο κ. Κορμάς. Ως συμπτώματα εξάρτησης ανέφερε ότι «τα παιδιά μπορεί να είναι κλεισμένα στον εαυτό τους, να αδιαφορούν για το τι γίνεται, να μη κοιμούνται καλά τα βράδια, να αναπτύσσουν μια επιθετικότητα». «Δεν πρέπει να ξενυχτούν τα παιδιά στο διαδίκτυο» τόνισε ο κ. Κορμάς συμβουλεύοντας τους γονείς να ζητούν τη βοήθεια ειδικού όταν διαπιστώνουν παράξενες συμπεριφορές. «Οι γονείς να απευθύνονται άμεσα στους ειδικούς όταν διαπιστώνουν ότι το παιδί τους αντιμετωπίζει κάποιο πρόβλημα». Ακόμα, τόνισε πως «υπάρχουν φοιτητές που έχουν παρατήσει τις σπουδές τους, εξαιτίας του σερφαρίσματος στο διαδίκτυο. Η εξάρτηση στο διαδίκτυο δεν έχει ηλικίες». «Το εκπαιδευτικό σύστημα φταίει που δεν έχει κατευθύνει τα παιδιά ώστε να χρησιμοποιούν το διαδίκτυο με ωφέλιμο γι’ αυτά τρόπο» κατέληξε ο κ. Κορμάς. Πηγή:  Onetv.gr",https://www.tanea.gr/2019/09/01/science-technology/kormas-sto-one-channel-diadiktyo-kai-eksartisi-ti-prepei-na-prosexoun-oi-goneis/
Tech,tanea.gr,Αποτυχημένη η προσπάθεια προσελήνωσης της ινδικής ακάτου Vikram,7 Σεπτεμβρίου 2019 | 08:18,tanea.gr,"Άδοξα φαίνεται πως κατέληξε η προσπάθεια της Ινδίας να γίνει η τέταρτη χώρα που θα έκανε επιτυχή προσσελήνωση, μετά τις ΗΠΑ, την ΕΣΣΔ-Ρωσία και την Κίνα. Ο Ινδικός Οργανισμός Διαστημικής Έρευνας (ISRO) ανακοίνωσε ότι έχασε την επικοινωνία του με την άκατο Vikram του σκάφους Chandrayaan-2, κατά τη φάση καθόδου της στο φεγγάρι και λίγο προτού αυτή φθάσει στην επιφάνεια του νότιου πόλου της Σελήνης. Αν και ακόμη δεν υπάρχουν ασφαλείς πληροφορίες για την τύχη του Vikram, θεωρείται πολύ πιθανό ότι η άκατος κατέβηκε με μεγαλύτερη ταχύτητα απ’ ό,τι έπρεπε και τελικά συνετρίβη στη Σελήνη. Ο ινδός πρωθυπουργός, Ναρέντρα Μόντι, πάντως έσπευσε να συγχαρεί τους διαστημικούς επιστήμονες της χώρας του, τόνισε ότι «στη ζωή υπάρχουν τα πάνω και τα κάτω», δήλωσε υπερήφανος και τους προέτρεψε να επαναλάβουν το εγχείρημα στο μέλλον. Φάνηκε ότι κάτι δεν πήγαινε καλά με το Vikram -που μετέφερε κι ένα μικρό ρόβερ, το Pragyan- περίπου 2,1 χιλιόμετρα πάνω από την επιφάνεια. Τελικά, λίγα δευτερόλεπτα πριν από την προγραμματισμένη επαφή με το σεληνιακό έδαφος, η επαφή με το σκάφος χάθηκε, σύμφωνα με το BBC και το πρακτορείο Ρόιτερς. Ο επικεφαλής του ISRO, Κ.Σιβάν, δήλωσε ότι αναλύονται τα δεδομένα για να διαπιστωθεί τι ακριβώς πήγε στραβά, εν μέσω μεγάλης κατήφειας των ινδών επιστημόνων και μηχανικών στο κέντρο ελέγχου στη Μπενγκαλούρου. Το Chandrayaan-2 είχε τεθεί σε τροχιά γύρω από το φεγγάρι στις 20 Αυγούστου και τελικά το βράδυ της Παρασκευής (ώρα Ελλάδας) από ύψος περίπου 100 χιλιομέτρων απελευθέρωσε το Vikram, το οποίο άρχισε την ελεγχόμενη -αλλά όπως φαίνεται αποτυχημένη- κάθοδό του στη Σελήνη. Αν τα είχε καταφέρει, η Ινδία θα γινόταν η τέταρτη χώρα στον κόσμο που θα έκανε επιτυχή προσσελήνωση και η πρώτη που θα το είχε κάνει στον ανεξερεύνητο έως τώρα νότιο πόλο του δορυφόρου μας, όπου υπάρχουν αυξημένες πιθανότητες για ανακάλυψη νερού και ορυκτών (γι’ αυτό, άλλωστε, επελέγη αυτό το σημείο από τους ινδούς επιστήμονες). Οι προηγούμενες αποστολές των άλλων χωρών είχαν προσσεληνωθεί πιο κοντά στον ισημερινό της Σελήνης. Η NASA σκοπεύει να στείλει το δικό της σκάφος στο νότιο πόλο της Σελήνης έως το 2024. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/09/07/science-technology/apotyximeni-i-prospatheia-proselinosis-tis-indikis-akatou-vikram/
Tech,tanea.gr,"Στη σύνταξη ο «Φιόντορ», το πρώτο ρωσικό ανθρωποειδές ρομπότ που ταξίδεψε στο διάστημα",12 Σεπτεμβρίου 2019 | 09:41,tanea.gr,"Αποστολή εξετελέσθη για το πρώτο ρωσικό ανθρωποειδές ρομπότ που ταξίδεψε στο διάστημα. Ο Φιόντορ «συνταξιοδοτείται» και δεν θα ξαναχρησιμοποιηθεί για τέτοιες αποστολές, όμως θα αντικατασταθεί από ένα άλλο μοντέλο, κατάλληλα προσαρμοσμένο για τα μακρινά και επικίνδυνα διαστημικά ταξίδια. «Δεν θα πετάξει ξανά. Δεν έχει τίποτα άλλο να κάνει εκεί, ολοκλήρωσε την αποστολή του», δήλωσε στο πρακτορείο Ria Novosti ο Εβγκένι Ντουντόροφ, ο υπεύθυνος της ομάδας που κατασκεύασε τον Φιόντορ. «Από τεχνικής άποψης, όλα πήγαν θαυμάσια με το ρομπότ και επομένως είμαστε απολύτως ικανοποιημένοι», πρόσθεσε ο Ντουντόροφ, εξηγώντας ότι το ρομπότ δεν αντιμετώπισε κανένα πρόβλημα μέσα στον Διεθνή Διαστημικό Σταθμό (ISS). Το ανθρωποειδές επέστρεψε στη Γη στις 6 Σεπτεμβρίου, αφού παρέμεινε για περίπου μία εβδομάδα στον ISS, για να «βοηθήσει» τους Ρώσους αστροναύτες Αλεξάντρ Σκβορτσόφ και Αλεξέι Οβτσίνιν. Κατά τη διάρκεια της αποστολής του έκανε μια σειρά εργασιών με όργανα που βρίσκονταν ήδη εκεί και συγκέντρωσε δεδομένα. Σύμφωνα με την ομάδα που ανέπτυξε το ρομπότ, ο Φιόντορ, που έχει ύψος 1,80 και ζυγίζει 160 κιλά, δεν μπορεί να αντικαταστήσει τους κοσμοναύτες σε άλλες, δυσκολότερες αποστολές, όπως στις εξόδους τους στο διάστημα. Ο Φιόντορ (το όνομά του προέρχεται από το ακρωνύμιο της φράσης «Final Experimental Demonstration Object Research), είναι ικανός να μιμηθεί τις κινήσεις του ανθρώπου και υπάρχει η δυνατότητα τηλεχειρισμού του. Όμως δεν μπορεί να μετακινηθεί σε συνθήκες μηδενικής βαρύτητας και τα μακριά πόδια του αποδείχθηκαν άχρηστα μέσα στον ISS. Το ταξίδι του όμως άξιζε, καθώς ήταν μια πρώτη δοκιμή για την ανάπτυξη πιο προηγμένων μοντέλων. Σύμφωνα με τον Ντουντόροφ, οι Ρώσοι ερευνητές ήδη σχεδιάζουν τον αντικαταστάτη του ο οποίος θα πρέπει «να ανταποκρίνεται στις απαιτήσεις των εργασιών εκτός του διαστημοπλοίου». Το μέλλον του ίδιου του Φιόντορ δεν έχει ακόμη αποφασιστεί. Η ρωσική διαστημική υπηρεσία Roskosmos ελπίζει ότι θα χρησιμοποιεί ρομπότ για δύσκολες επιχειρήσεις, όπως για τους «διαστημικούς περιπάτους» και, εντέλει, «για να κατακτήσει το μακρινό διάστημα». Ο Φιόντορ ήταν το πρώτο ανθρωποειδές ρομπότ που εστειλε στο διάστημα η Ρωσία. Είχαν προηγηθεί, το 2011, το ρομπότ Ρόμπονοτ 2 της NASA, που επέστρεψε στη Γη το 2018 λόγω τεχνικών προβλημάτων και το μικρό ιαπωνικό ρομπότ Κιρόμπο, το 2013. Πηγή: ΑΠΕ-ΜΠΕ  ",https://www.tanea.gr/2019/09/12/science-technology/sti-syntaksi-o-fiontor-to-proto-rosiko-anthropoeides-rompot-pou-taksidepse-sto-diastima/
Tech,tanea.gr,Οχρίδα: Η αρχαιότερη ευρωπαϊκή λίμνη αποκαλύπτει την ιστορία του κλίματος,15 Σεπτεμβρίου 2019 | 11:21,tanea.gr,"Στην κατανόηση του κλίματος στην περιοχή της Μεσογείου συμβάλλει μια νέα διεθνής μελέτη, με τη συμμετοχή Ελλήνων επιστημόνων, η οποία δημοσιεύθηκε στο επιστημονικό περιοδικό  «Nature»  και αποτυπώνει την ιστορία της κλιματικής αλλαγής στη συγκεκριμένη περιοχή κατά τα τελευταία 1,36 εκατομμύρια χρόνια. Η νέα έρευνα χρησιμοποιεί ως αφετηρία την ανάλυση των ιζημάτων της αρχαιότερης λίμνης της Ευρώπης, της Οχρίδας, στα σύνορα μεταξύ Αλβανίας και Βόρειας Μακεδονίας. Σύμφωνα με τη μελέτη «Μεσογειακές χειμερινές βροχοπτώσεις σε συγχρονισμό με τον Αφρικανικό μουσώνα κατά τη διάρκεια των τελευταίων 1,36 εκατομμυρίων ετών», από μια ομάδα 47 ερευνητών από 13 χώρες με επικεφαλής τον καθηγητή γεωλογίας Μπερντ Βάγκνερ του Πανεπιστημίου της Κολωνίας, η μελλοντική κλιματική τάση στη Μεσόγειο, εξαιτίας της υπερθέρμανσης του πλανήτη, πιθανότατα θα χαρακτηρίζεται από περισσότερα ακραία φαινόμενα, με θερμότερα και ξηρότερα καλοκαίρια και μεγαλύτερη αστάθεια κατά το φθινόπωρο, λόγω των ισχυρών βροχοπτώσεων ιδιαιτέρα μεταξύ Σεπτεμβρίου και Δεκεμβρίου. Αυτό είναι το συμπέρασμα της ανάλυσης του ιζηματογενούς ""αρχείου"" της Λίμνης Οχρίδας, που είναι γνωστή για την εξαιρετική βιοποικιλότητά της, καθώς το οικοσύστημά της περιλαμβάνει 300 ενδημικά είδη ζώων και φυτών μοναδικά στον πλανήτη. Το μοναδικό αυτό μεσογειακό οικοσύστημα μελετάται συστηματικά τα τελευταία χρόνια από διεθνή ομάδα επιστημόνων. Το 2013 πραγματοποιήθηκε στην Οχρίδα μία από τις πιο επιτυχημένες ερευνητικές αποστολές του διεθνούς ερευνητικού οργανισμού για βαθιές γεωτρήσεις στις ηπείρους ICDP (International Continental Scientific Drilling Programme) με στόχο την καλύτερη κατανόηση της κλιματικής ιστορίας της Μεσογείου. Στη συνέχεια, προκειμένου να «διαβάσουν» το κλίμα του παρελθόντος και να αποκτήσουν πληροφορίες για το μέλλον, οι ερευνητές σε διάφορα ερευνητικά ιδρύματα της Ευρώπης (μεταξύ αυτών της Ελλάδας), ανέλυσαν για περίπου πέντε χρόνια πυρήνες ιζημάτων συνολικού πάχους τριών χιλιομέτρων, οι οποίοι είχαν ανακτηθεί από τον πυθμένα της λίμνης σε βάθος 245 μέτρων και κάτω από αυτόν σε βάθος έως 568 μέτρων. Η ανάλυση των αποθέσεων της λίμνης έδωσε στους ερευνητές την ευκαιρία να ανακτήσουν σπάνια παλαιοκλιματικά δεδομένα υψηλής ανάλυσης για την περιοχή της Μεσογείου και να περιγράψουν με εξαιρετική λεπτομέρεια τις μεταβολές του περιβάλλοντος κατά τους παγετώδεις και μεσοπαγετώδεις κλιματικούς κύκλους στη διάρκεια του τελευταίου σχεδόν ενάμισι εκατομμυρίου έτους. Η σύγκριση με τα σύγχρονα κλιματικά δεδομένα δείχνει ότι παρόμοιοι μηχανισμοί ελέγχουν τη βροχόπτωση της Μεσογείου σήμερα, κατά συνέπεια, σύμφωνα με τις εκτιμήσεις των ερευνητών, η πρόσφατη ανθρωπογενής αύξηση της θερμοκρασίας μπορεί να οδηγήσει σε αύξηση της έντασης των βροχοπτώσεων κατά το φθινόπωρο και στην αρχή του χειμώνα. Οι επιστήμονες εκτιμούν μάλιστα ότι η έρευνα της λίμνης Οχρίδας μπορεί να συμβάλλει στην επίλυση των αβεβαιοτήτων που αντιμετωπίζει η Διακυβερνητική Επιτροπή για την Κλιματική Αλλαγή των Ηνωμένων Εθνών (IPCC) και να βελτιώσει την ακρίβεια των μελλοντικών κλιματικών προβλέψεων. Επιπλέον, η μελέτη χρονολόγησε την ίδια τη λίμνη. «Δείξαμε ότι σχηματίσθηκε ακριβώς πριν 1,36 εκατομμύρια χρόνια και από τότε υπάρχει συνεχώς», δήλωσε ο δρ Βάγκνερ. Καμία άλλη λίμνη της Ευρώπης δεν έχει τόσο μακρόχρονη συνεχή ύπαρξη μέχρι σήμερα. Στη μελέτη συμμετείχαν από ελληνικής πλευράς η επίκουρη καθηγήτρια Κατερίνα Κούλη του Τμήματος Γεωλογίας και Γεωπεριβάλλοντος του Πανεπιστημίου Αθηνών, οι Ηλίας Κιούσης και Ανδρέας Κουτσοδένδρης του Ινστιτούτου Γεωεπιστημών του Πανεπιστημίου της Χαϊδελβέργης και ο Κωνσταντίνος Παναγιωτόπουλος του Ινστιτούτου Γεωλογίας και Ορυκτολογίας του Πανεπιστημίου της Κολωνίας. Πηγή: ΑΠΕ-ΜΠΕ  ",https://www.tanea.gr/2019/09/15/science-technology/oxrida-i-arxaioteri-eyropaiki-limni-apokalyptei-tin-istoria-tou-klimatos/
Tech,tanea.gr,Με εξαφάνιση απειλούνται οι μισές ελληνικές παραλίες,3 Μαρτίου 2020 | 08:27,tanea.gr,"Σχεδόν οι μισές αμμώδεις παραλίες της Ελλάδας και γενικότερα του πλανήτη, πολλές από τις οποίες βρίσκονται σε πυκνοκατοικημένες περιοχές, μπορεί να έχουν εξαφανιστεί έως το τέλος του αιώνα μας (2100), αν συνεχιστεί η κλιματική αλλαγή με το σημερινό ρυθμό. Τουλάχιστον μία στις δέκα ελληνικές παραλίες με άμμο μπορεί να έχει εξαφανιστεί έως τα μέσα του αιώνα μας (2050). Αυτή είναι η δυσοίωνη εκτίμηση μιας νέας μελέτης του Κοινού Κέντρου Ερευνών (JRC) της Ευρωπαϊκής Επιτροπής, με επικεφαλής έναν Έλληνα επιστήμονα. Οι ερευνητές, με επικεφαλής τον Μιχάλη Βουσδούκα του Joint Research Centre στην Ίσπρα της Ιταλίας, που έκαναν τη σχετική δημοσίευση στο περιοδικό για θέματα κλιματικής αλλαγής «Nature Climate Change», ανέλυσαν δορυφορικές εικόνες, οι οποίες αποκαλύπτουν τη διαχρονική αλλαγή που έχει συμβεί στις παραλίες μετά το 1984. Με βάση αυτά τα ιστορικά στοιχεία, η μελέτη κάνει προβολή των εξελίξεων στο μέλλον με βάση δύο διαφορετικά σενάρια κλιματικής αλλαγής. Όπως δήλωσε στο Αθηναϊκό και Μακεδονικό Πρακτορείο Ειδήσεων ο κ.Βουσδούκας, «για την Ελλάδα προβλέπουμε την απώλεια του 40% έως 50% των παραλιών με άμμο έως το τέλος του αιώνα μας και το 10% έως 13% έως το 2050. Μεταξύ των περιοχών όπου προβλέπεται η μεγαλύτερη διάβρωση των αμμωδών παραλιών, είναι ο Κόλπος Καλλονής στη Λέσβο, η Νότια Λήμνος, ο Πύργος, η Νότια Αττική, ο Θερμαϊκός Κόλπος, η Δυτική Θράκη και πολλές νότιες παραλίες στις Κυκλάδες». Το επιστημονικό μοντέλο λαμβάνει υπόψη του γεωλογικούς και ανθρωπογενείς παράγοντες, καθώς επίσης την αναμενόμενη άνοδο της στάθμης των θαλασσών εξαιτίας της μελλοντικής ανόδου της θερμοκρασίας, όπως επίσης τη διάβρωση του εδάφους από καταιγίδες και άλλα ακραία καιρικά φαινόμενα. Η μελέτη εκτιμά ότι περίπου το 50% των παραλιών με άμμο παγκοσμίως απειλούνται σοβαρά έως το 2100. Ο κίνδυνος διάβρωσης και τελικά εξαφάνισης είναι ιδιαίτερα μεγάλος σε ορισμένες χώρες, όπου ακόμη και πάνω από το 60% των αμμωδών παραλιών μπορεί να χαθούν (π.χ. σε Γκάμπια και σε Γουινέα-Μπισάου). Από άποψη μήκους παραλιών που κινδυνεύουν με εξαφάνιση, η Αυστραλία κινδυνεύει περισσότερο, καθώς απειλούνται σχεδόν 12.000 χιλιόμετρα με άμμο. ‘Αλλες χώρες επίσης μπορεί να έχουν μεγάλες απώλειες, όπως ο Καναδάς, η Χιλή, το Μεξικό, η Κίνα και οι ΗΠΑ. Σήμερα οι αμμώδεις παραλίες καταλαμβάνουν πάνω από το ένα τρίτο της παγκόσμιας ακτογραμμής και έχουν μεγάλη κοινωνικο-οικονομική σημασία ως πόλοι οικονομικής-τουριστικής ανάπτυξης και αναψυχής. Επίσης αυτές οι παραλίες παρέχουν φυσική προστασία των ακτών από καταιγίδες και κυκλώνες. Εκτός του Μ.Βουσδούκα, απόφοιτου του Τμήματος Χημικών Μηχανικών του Αριστοτελείου Πανεπιστημίου Θεσσαλονίκης (2002), με διδακτορικό στη μορφοδυναμική των ακτών και από το 2015 καθηγητή του Τμήματος Ωκεανογραφίας και Θαλάσσιων Επιστημών του Πανεπιστημίου του Αιγαίου, στη μελέτη συμμετείχαν δύο ακόμη Έλληνες ερευνητές της διασποράς, οι Θεοχάρης Πλωμαρίτης (Πανεπιστήμιο Κάντιθ Ισπανίας και Πανεπιστήμιο Αλγκάρβε Πορτογαλίας) και Παναγιώτης Αθανασίου (Πανεπιστήμιο Τβέντε Ολλανδίας). Πηγή: ΑΠΕ-ΜΠΕ  ",https://www.tanea.gr/2020/03/03/science-technology/me-eksafanisi-apeilountai-oi-mises-ellinikes-paralies/
Tech,tanea.gr,Αδρία: Η πραγματική «Χαμένη Ατλαντίδα» είναι θαμμένη κάτω από τη Ν. Ευρώπη και τη Μεσόγειο,12 Σεπτεμβρίου 2019 | 12:06,tanea.gr,"Η μυθική χαμένη ήπειρος Ατλαντίδα έχει το διάσημο όνομα, αλλά η Αδρία είναι μια πραγματική χαμένη ήπειρος, που είναι θαμμένη σε μεγάλο βαθμό κάτω από τη Νότια Ευρώπη και τη Μεσόγειο, συνεπώς κάτω και από την Ελλάδα. Πρώτη φορά οι γεωλόγοι πιστεύουν ότι είναι σε θέση να ανακατασκευάσουν πια αρκετά ολοκληρωμένα την ιστορία της χαμένης ηπείρου, διάρκειας σχεδόν 250 εκατομμυρίων ετών, μελετώντας τα λιγοστά απομεινάρια της που είναι ακόμη πάνω από την επιφάνεια. Σήμερα από τη λεγόμενη Ευρύτερη Αδρία έχουν απομείνει ορατά μόνο ορισμένα ασβεστολιθικά και άλλα πετρώματα στις οροσειρές της Νότιας Ευρώπης. Οι επιστήμονες πιστεύουν ότι αυτοί οι βράχοι αρχικά ήταν θαλάσσια ιζήματα, που κάποια στιγμή ανυψώθηκαν μέσω της σύγκρουσης των τεκτονικών πλακών. Οι ερευνητές, με επικεφαλής τον ολλανδό γεωλόγο Ντάου βαν Χινσμπέργκεν του Τμήματος Γεωεπιστημών του Πανεπιστημίου της Ουτρέχτης, που έκαναν τη σχετική δημοσίευση στο περιοδικό Gondwana Research, σύμφωνα με το Science, αφιέρωσαν πάνω από δέκα χρόνια κυρίως στη Μεσόγειο, συλλέγοντας δείγματα και μελετώντας παλαιομαγνητικά και άλλα στοιχεία για πετρώματα που θεωρείται ότι προέρχονται από την Αδρία. Η Ευρύτερη Αδρία φαίνεται πως είχε μια βίαιη και πολύπλοκη ιστορία. Κάποια εποχή, πριν από περίπου 240 εκατομμύρια χρόνια, αυτονομήθηκε από τη νότια υπερήπειρο Γκοντβάνα (που κάλυπτε την περιοχή της σημερινής Αφρικής, Νότιας Αμερικής, Αυστραλίας, Ανταρκτικής, Ινδίας και Αραβικής χερσονήσου) και άρχισε να μετακινείται βορειότερα. Ήταν περισσότερο ένα αρχιπέλαγος νησιών, «μια περιοχή κατάλληλη για καταδύσεις», σύμφωνα με τον Χινσμπέργκεν. Πριν από 140 εκατομμύρια χρόνια είχε περίπου το μέγεθος της Γροιλανδίας και σε μεγάλο βαθμό ήταν βυθισμένη κάτω από μια ρηχή τροπική θάλασσα, όπου σταδιακά συσσωρεύτηκαν ιζήματα και αργά μετατράπηκαν σε πετρώματα. Η Ευρύτερη Αδρία ανήκε στην αφρικανική τεκτονική πλάκα, αλλά δεν αποτελούσε μέρος της Αφρικής, καθώς ένας ωκεανός χώριζε τις δύο ηπείρους. Στη συνέχεια, καθώς η Αδρία συγκρούστηκε με τη μάζα ξηράς που αποτελεί σήμερα την Ευρώπη, με ρυθμό έως τεσσάρων εκατοστών ετησίως, κάτι που συνέβη πριν από 100 έως 120 εκατομμύρια χρόνια, έσπασε σε κομμάτια και βυθίστηκε. Μόνο ένα μέρος των πάχους 100 χιλιομέτρων πετρωμάτων της Ευρύτερης Αδρίας παρέμεινε στην επιφάνεια της Γης, και σήμερα οι γεωλόγοι το αναζητούν κυρίως στη Νότια Ευρώπη. Τα πετρώματα αυτά πιστεύεται ότι είναι διεσπαρμένα σε πάνω από 30 χώρες (και στην Ελλάδα), από την Ισπανία και τις Άλπεις μέχρι το Ιράν. Μέχρι πρόσφατα οι γεωλόγοι δεν είχαν το εξελιγμένο λογισμικό που θα τους επέτρεπε να συνθέσουν τα διαθέσιμα στοιχεία και να αναπαραστήσουν σε υπολογιστή την ιστορία της Αδρίας, πολύ περισσότερο που, κατά τον Χινσμπέργκεν, «η περιοχή της Μεσογείου είναι απλούστατα ένα γεωλογικό χάος». Η νέα μελέτη κάνει ένα σημαντικό βήμα προς αυτήν την κατεύθυνση. Εκτιμάται ότι σήμερα τμήματα της Αδρίας βρίσκονται σε βάθος έως 1.500 χιλιομέτρων κάτω από την επιφάνεια της Μεσογείου. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/09/12/science-technology/adria-i-pragmatiki-xameni-atlantida-einai-thammeni-kato-apo-ti-n-eyropi-kai-ti-mesogeio/
Tech,tanea.gr,Θίοντορ: Επέστρεψε στη γη το πρώτο ρομπότ που πάτησε στο διάστημα,8 Σεπτεμβρίου 2019 | 22:27,tanea.gr,"Επέστρεψε στη γη ο Θίοντορ, το πρώτο ρομπότ που πάτησε το πόδι του στον Διεθνή Διαστημικό Σταθμό, όπως ανακοίνωσε η ρωσική διαστημική υπηρεσία Roscosmos. To ρωσικό ανθρωποειδές ρομπότ προσγειώθηκε με το ρωσικό διαστημόπλοιο Soyuz MS-14 στο Καζακστάν αφού παρέμεινε σχεδόν 10 ημέρες με τους αστροναύτες που βρίσκονται αυτή την περίοδο στον Διεθνή διαστημικό σταθμό, ο οποίος χρησιμεύει ως εργαστήρι πειραμάτων σε συνθήκες μικροβαρύτητας και προετοιμάζει την ανθρωπότητα για τα επόμενα της ταξίδια στο διάστημα. Το Skybot F-850 έχει ύψος 1,83 μέτρων και βάρος 105 κιλών, ενώ μπορεί να σηκώσει φορτίο περίπου 20 κιλών. Μπορεί να περπατά, να έρπει, να σηκώνεται όταν πέφτει, να οδηγεί, να χρησιμοποιεί εργαλεία, να κάνει επιδιορθώσεις, ακόμη και να… γυμνάζεται κάνοντας βαράκια. Από τη στιγμή που έφτασε στον σταθμό άρχισε η εκπαίδευσή στην εκτέλεση διάφορων εργασιών έτσι ώστε να ελεγχθούν οι ικανότητές του σε συνθήκες πολύ περιορισμένης βαρύτητας. Ανάμεσα σε αυτά που πρέπει να μάθει να κάνει είναι και η μίμηση της ανθρώπινης κινησιολογίας, ώστε να μπορεί να βοηθά τους αστροναύτες να πραγματοποιήσουν τις εργασίες τους. Η συγκεκριμένη αποστολή αποτελεί ένα κοινό σχέδιο των διαστημικών οργανισμών των Ηνωμένων Πολιτειών, της Ρωσίας, της Ιαπωνίας και του Καναδά ενώ μια προηγούμενη ανάλογη προσπάθεια αποστολής ανθρωποειδούς ρομπότ είχε γίνει από την NASA το 2011. Πηγή:  onetv.gr",https://www.tanea.gr/2019/09/08/science-technology/thiontor-epestrepse-sti-gi-to-proto-rompot-pou-patise-sto-diastima/
Tech,tanea.gr,Ο φετινός χειμώνας ήταν ο πιο ζεστός από το 1855,7 Μαρτίου 2020 | 09:52,tanea.gr,"Ο φετινός χειμώνας (τρίμηνο Δεκεμβρίου 2019-Φεβρουαρίου 2020) ήταν με διαφορά ο πιο θερμός στην Ευρώπη από το 1855, σύμφωνα με την ευρωπαϊκή υπηρεσία Copernicus Climate Change Service. Η μέση θερμοκρασία τριμήνου ήταν 1,4 βαθμοί Κελσίου πάνω από το προηγούμενο ρεκόρ θερμοκρασίας χειμώνα, που είχε καταγραφεί το 2015-16. Ο φετινός χειμώνας ήταν επίσης 3,4 βαθμούς πιο θερμός από το μέσο όρο της περιόδου 1981-2010. Παγκοσμίως, το 2019 υπήρξε το δεύτερο πιο ζεστό έτος στα μετεωρολογικά χρονικά, ενώ τόσο η τελευταία πενταετία όσο και η τελευταία δεκαετία ήσαν οι θερμότερες των τελευταίων 150 ετών. Ο Φεβρουάριος του 2020 ήταν ο δεύτερος θερμότερος Φεβρουάριος στα χρονικά τόσο στην Ευρώπη, όσο και σε όλη τη Γη. Οι θερμοκρασίες του περασμένου μήνα ήσαν σχεδόν σε όλη την Ευρώπη πάνω από το μέσο όρο της περιόδου 1981-2010 γι’ αυτό τον μήνα. Ο πιο ζεστός Φεβρουάριος ήταν εκείνος του 2016 (μόλις 0,1 βαθμό πάνω από τον φετινό Φεβρουάριο). Το δωδεκάμηνο Μαρτίου 2019-Φεβρουαρίου 2020 υπήρξε 0,64 βαθμούς πιο ζεστό από το μέσο όρο 1981-2010.  ",https://www.tanea.gr/2020/03/07/science-technology/o-fetinos-xeimonas-itan-o-pio-zestos-apo-to-1855/
Tech,tanea.gr,Μπέργκερ και πλαστικό πλήττουν το περιβάλλον,10 Σεπτεμβρίου 2019 | 18:28,tanea.gr,"Οι καταναλωτές ανησυχούν για το περιβάλλον και περιορίζουν τις δαπάνες τους για κρέας και εμφιαλωμένα ποτά ενώ προσπαθούν να μειώσουν τα πλαστικά απορρίμματα, και η τάση αυτή αναμένεται να ενταθεί καθώς κλιμακώνονται οι ανησυχίες για το κλίμα, σύμφωνα με παγκόσμια έρευνα. Περίπου το ένα τρίτο των ανθρώπων που ρωτήθηκαν σε 24 χώρες στην Ευρώπη, τη Λατινική Αμερική και την Ασία ανησυχούν για το περιβάλλον και οι μισοί εξ αυτών –ή 16% του παγκόσμιου συνόλου– λαμβάνουν δραστικά μέτρα για να μειώσουν το ενεργειακό αποτύπωμά τους. Δραστικά τα μέτρα των καταναλωτών για τη μείωση του ενεργειακού αποτυπώματος «Βλέπουμε ήδη μικρές μειώσεις στις δαπάνες για κρέας, εμφιαλωμένα ποτά και για κατηγορίες όπως τα υγρομάντηλα», ανέφερε η εταιρία ανάλυσης δεδομένων Kantar σε έκθεσή της για την έρευνα. «Καθώς οι αγορές πλουτίζουν, αυξάνεται το βάρος που δίδεται σε θέματα περιβαλλοντισμού και πλαστικών. Στο μέλλον, θα μπορούσαμε να δούμε το μερίδιο των καταναλωτών με «οικολογική συνείδηση» να ενισχύεται σε χώρες που έχουν αυξανόμενο ακαθάριστο εγχώριο προϊόν». Η έρευνα με δείγμα πάνω από 65.000 ανθρώπους έδειξε ότι οι καταναλωτές στη δυτική Ευρώπη είναι πιθανότερο να επιδιώξουν να μειώσουν το ενεργειακό τους αποτύπωμα, ενώ η πλειονότητα των ανθρώπων στην Ασία και τη Λατινική Αμερική έχει από περιορισμένο έως μηδαμινό ενδιαφέρον για το θέμα αυτό. Οι ευαισθητοποιημένοι καταναλωτές ανά χώρα Η Χιλή είναι η εξαίρεση στη Λατινική Αμερική και η χώρα με τους περισσότερους καταναλωτές που είναι ευαισθητοποιημένοι για περιβαλλοντικά θέματα στον κόσμο, με το 37% των ερωτηθέντων να προσπαθούν ενεργά να κάνουν την αλλαγή. Η Αυστρία και η Γερμανία βρίσκονται στη δεύτερη θέση σε ό,τι αφορά τους περισσότερο ευαισθητοποιημένους καταναλωτές, με τη Βρετανία να μην απέχει πολύ, ανέφερε η Kantar, προβλέποντας ότι οι πωλήσεις νωπού κρέατος στη Βρετανία θα μπορούσαν να μειωθούν έως και 4% τα επόμενα δύο χρόνια, εάν συνεχίσει να εξαπλώνεται ο περιβαλλοντισμός. «Η έρευνά μας δείχνει ότι υπάρχει υψηλή ζήτηση για φιλικά προς το περιβάλλον προϊόντα που έχουν ανταγωνιστική τιμή και είναι άμεσα διαθέσιμα». Σύμφωνα με την Kantar, το 48% των αγοραστών θέλει οι εταιρίες καταναλωτικών προϊόντων να κάνουν περισσότερα για να μειωθούν τα πλαστικά απορρίμματα. Στην έκθεση σημειώνεται ότι περίπου 10 εταιρίες –μεταξύ των οποίων κολοσσοί όπως η Nestle, η Coca-Cola, η Unilever, η Walmart και η Carrefour– έχουν υπογράψει δέσμευση για να είναι οι συσκευασίες τους επαναχρησιμοποιούμενες, ανακυκλώσιμες ή κομποστοποιήσιμες έως το 2025. Πηγή: ΑΠΕ-ΜΠΕ  ",https://www.tanea.gr/2019/09/10/science-technology/mpergker-kai-plastiko-plittoun-to-perivallon/
Tech,tanea.gr,Πρώτη ανακάλυψη νερού σε πιθανώς κατοικήσιμο εξωπλανήτη,11 Σεπτεμβρίου 2019 | 22:29,tanea.gr,"Είναι η πρώτη φορά σε παγκόσμιο επίπεδο που εντοπίστηκε νερό σε αέρια μορφή στην ατμόσφαιρα ενός πλανήτη με θερμοκρασία παρόμοια με της Γης. Ο εξωπλανήτης βρίσκεται εντός της κατοικήσιμης ζώνης του άστρου του, δηλαδή στην περιοχή όπου το νερό μπορεί να υπάρξει σε υγρή μορφή. Το νερό είτε βρίσκεται σε υγρή μορφή στην επιφάνεια του, είτε μόνο στην ατμόσφαιρα του, κάτι που προς το παρόν είναι αδύνατο να προσδιοριστεί. Πρόκειται για τον εξωπλανήτη K2-18b, ο οποίος είχε αρχικά ανακαλυφθεί από το διαστημικό τηλεσκόπιο «Κέπλερ» το 2015. Είναι πιθανότατα μια βραχώδης υπερ-Γη, που έχει μάζα οκταπλάσια της Γης και διπλάσιο μέγεθος. Θεωρείται πλέον ο μοναδικός πλανήτης γύρω από ένα άστρο έξω από το ηλιακό μας σύστημα, ο οποίος διαθέτει τόσο νερό (πιθανώς σε υγρή μορφή), όσο και θερμοκρασία που θα μπορούσε να υποστηρίξει ζωή. Μέχρι σήμερα οι περισσότεροι εξωπλανήτες με ατμόσφαιρα που βρέθηκαν, ήσαν αέριοι γίγαντες, αλλά δεν φαίνεται ότι αυτή είναι η περίπτωση του K2-18b. Ο κ. Τσιάρας δήλωσε στο Αθηναϊκό και Μακεδονικό Πρακτορείο Ειδήσεων ότι από τους περίπου 4.000 εξωπλανήτες που έχουν επιβεβαιωθεί μέχρι σήμερα, «ο K2-18b βρίσκεται δύο βήματα μπροστά, όσον αφορά την πιθανότητα να φιλοξενήσει ζωή». Λόγω πάντως του υψηλού επιπέδου δραστηριότητας στο άστρο του, είναι πιθανό ότι ο εξωπλανήτης είναι πιο εχθρικός από τη Γη, καθώς εκτίθεται μάλλον σε περισσότερη αστρική (ηλιακή) ακτινοβολία. Οι ερευνητές, με επικεφαλής τον 28χρονο Άγγελο Τσιάρα, ερευνητή του Τμήματος Φυσικής και Αστρονομίας του Πανεπιστημιακού Κολλεγίου του Λονδίνου (UCL), που έκαναν τη σχετική δημοσίευση στο περιοδικό αστρονομίας «Nature Astronomy», μελέτησαν τον συγκεκριμένο εξωπλανήτη χρησιμοποιώντας φασματοσκοπικά δεδομένα του 2016 και 2017 από το διαστημικό τηλεσκόπιο Hubble και αναπτύσσοντας ειδικούς αλγόριθμους ανάλυσης του αστρικού φωτός (που είναι πια διαθέσιμοι σε όλους), προκειμένου να αναλύσουν το φως του άστρου, που φιλτράρεται μέσα από την ατμόσφαιρα του πλανήτη K2-18b, προτού φθάσει στη Γη. Τα αποτελέσματα αποκάλυψαν μόρια νερού σε αέρια μορφή, υποδεικνύοντας επιπλέον την παρουσία υδρογόνου και ηλίου στην ατμόσφαιρα του πλανήτη. Οι ερευνητές πιστεύουν ότι μπορεί να υπάρχουν και άλλες μοριακές ενώσεις, συμπεριλαμβανομένου του αζώτου και του μεθανίου, αλλά δεν είναι ανιχνεύσιμες με τις συγκεκριμένες παρατηρήσεις. Απαιτούνται περαιτέρω μελέτες για την ακριβή εκτίμηση του ποσοστού του νερού, καθώς επίσης και της νεφοκάλυψης στον πλανήτη. Μολονότι δεν είναι δυνατό να γίνει ακριβής εκτίμηση για τη σύνθεση της ατμόσφαιρας του, οι ερευνητές που εξέτασαν διάφορα σενάρια, δεν αποκλείουν αυτή να περιέχει νερό σε ποσοστό έως 50%. «Η ανακάλυψη νερού σε έναν πιθανά κατοικήσιμο κόσμο πέρα από τη Γη, μού δημιουργεί πρωτόγνωρα συναισθήματα. Ο K2-18b σίγουρα δεν είναι μια δεύτερη Γη, καθώς έχει αρκετά μεγαλύτερη μάζα και πολύ διαφορετική ατμοσφαιρική σύνθεση. Ωστόσο, ερχόμαστε πλέον λίγο πιο κοντά σε απαντήσεις που αφορούν το θεμελιώδες ερώτημα: Είναι η Γη μοναδική στο σύμπαν;» δήλωσε στο ΑΠΕ-ΜΠΕ ο Έλληνας ερευνητής. «Η μελέτη αυτή συμβάλλει σημαντικά στην κατανόηση των κατοικήσιμων κόσμων πέρα από το ηλιακό μας σύστημα και σηματοδοτεί μια νέα εποχή στην έρευνα των εξωπλανητών, μια εποχή σημαντική, ώστε να κατανοήσουμε ποιά θέση κατέχει η Γη, το μοναδικό μας σπίτι, στην απεραντοσύνη του σύμπαντος», πρόσθεσε. Σε κάθε περίπτωση εκτιμά ότι ο K2-18b αποτελεί θαυμάσιο στόχο για νέες παρατηρήσεις, που θα φέρουν στο φως περισσότερα στοιχεία για τη σύνθεση και το κλίμα του. Ο Άγγ. Τσιάρας αποφοίτησε το 2014 από το Τμήμα Φυσικής του Αριστοτελείου Πανεπιστημίου Θεσσαλονίκης και πήρε το διδακτορικό του στην αστρονομία από το UCL το 2017, ειδικευόμενος στις ατμόσφαιρες εξωπλανητών. Το 2016 είχε συμμετάσχει στην ευρωπαϊκή επιστημονική ομάδα που ανακοίνωσε την πρώτη ανίχνευση αερίων (υδρογόνου και ηλίου) στην ατμόσφαιρα μιας υπερ-Γης, του εξωτικού εξωπλανήτη 55 Cancri e. Τότε όμως δεν είχαν βρεθεί ενδείξεις υδρατμών. Το 2017 είχε συμμετάσχει στη δημοσίευση από Ευρωπαίους ερευνητές του πρώτου μεγάλου καταλόγου εξωπλανητικών ατμοσφαιρών, μετά τη μελέτη 30 εξωπλανητών με τη βοήθεια του Hubble. Μεταξύ άλλων, είχε βρεθεί παρουσία υδρατμών στις ατμόσφαιρες όλων των λεγόμενων αέριων «καυτών Διών». Οι ερυθροί νάνοι είναι μικρότεροι από τον Ήλιο μας και τα πιο κοινά άστρα στο γαλαξία μας. Οι πλανήτες στην κατηγορία της υπερ-Γης (με μάζα δηλαδή μεταξύ της Γης και του Ποσειδώνα) είναι επίσης οι πιο κοινοί πλανήτες στο γαλαξία μας. Το νέο διαστημικό τηλεσκόπιο TESS της NASA αναμένεται ότι θα βρει εκατοντάδες ακόμη τέτοιους πλανήτες τα επόμενα χρόνια. Τα επόμενης γενιάς διαστημικά τηλεσκόπια, όπως το αμερικανικό James Webb και το ευρωπαϊκό Ariel, θα είναι ικανά να μελετήσουν με περισσότερες λεπτομέρειες τις ατμόσφαιρες των εξωπλανητών. Μέχρι σήμερα έχουν εντοπισθεί περισσότεροι από 4.000 εξωπλανήτες, αλλά στην πραγματικότητα οι επιστήμονες έχουν μάθει ελάχιστα πράγματα για τη φύση και τη σύσταση τους. Η νέα έρευνα χρηματοδοτήθηκε από το Ευρωπαϊκό Συμβούλιο Έρευνας (ERC) και το Συμβούλιο Επιστημών και Τεχνολογίας του Ηνωμένου Βασιλείου. Πηγή: ΑΠΕ-ΜΠΕ  ",https://www.tanea.gr/2019/09/11/science-technology/proti-anakalypsi-nerou-se-pithanos-katoikisimo-eksoplaniti/
Tech,tanea.gr,«Έξυπνα» κτίρια στην Ιταλία μειώνουν κατά 60% την κατανάλωση ενέργειας,12 Σεπτεμβρίου 2019 | 09:13,tanea.gr,"Μείωση κατά 60% της κατανάλωσης ενέργειας στα δημοτικά κτίρια και τον δημοτικό φωτισμό έχει καταφέρει από το 2015 μέχρι σήμερα η ιταλική πόλη Fano των 65.000 κατοίκων, όπου δημιουργήθηκε αναλυτική βάση δεδομένων, που περιέχει με κάθε λεπτομέρεια τα ενεργειακά στοιχεία κάθε κτιρίου της πόλης. Δεδομένα όπως η κατανάλωση του νερού, του ηλεκτρισμού και του φυσικού αερίου, το είδος και η τοποθεσία του κτιρίου, ο μηχανολογικός του εξοπλισμός, η μόνωσή του, το εμβαδόν και ο όγκος του, αλλά και πολλά ακόμη, βρίσκονται στη συγκεκριμένη δομή. Χρησιμοποιούνται, μάλιστα, προκειμένου στη συνέχεια να σχεδιάζονται και να υλοποιούνται παρεμβάσεις για τη μείωση της ενέργειας που καταναλώνεται και -κατ’ επέκταση- και των εκπομπών διοξειδίου του άνθρακα που προκύπτουν από την παραγωγή ενέργειας. Στις παρεμβάσεις για την εξοικονόµηση ενέργειας, πρωτοστατεί η βελτίωση της ενεργειακής απόδοσης των κτιρίων, μέσω της βελτίωσης του κελύφους τους, της μόνωσης της οροφής ή της προσθήκης διπλών υαλοστασίων, ώστε να αποφεύγεται η θερμική απώλεια. Τα βελτιωτικά μέτρα αφορούν, επίσης, τη συντήρηση λεβήτων κεντρικής θέρµανσης ή την αντικατάστασή τους, µε σκοπό να αυξηθεί η απόδοση της θέρµανσης, τη χρήση κατάλληλων τεχνικών ηλιοπροστασίας, την τοποθέτηση αποδοτικότερων συσκευών κλιµατισµού, τη χρήση αποδοτικότερων οικιακών συσκευών και λαµπτήρων υψηλής απόδοσης, την εγκατάσταση συστηµάτων αυτοµατισµού στο φωτισµό και την αξιοποίηση του φυσικού φωτισμού, ώστε να αποφεύγεται η χρήση του τεχνητού. Η εγκατάσταση ηλιακών συλλεκτών και φωτοβολταϊκών, η χρήση τηλεθέρµανσης µε βιοµάζα μέσω της χρήσης κεντρικού λέβητα, η γεωθερμία και η επέκταση της χρήσης αντλιών θερµότητας, συμπληρώνουν τη λίστα των παρεμβάσεων για εξοικονόμηση ενέργειας. Ιδιαίτερη σημασία αποδίδεται και στον κατασκευαστικό κλάδο ώστε κάθε νέο κτίριο να κατασκευάζεται με τις αντίστοιχες προβλέψεις. Σύμφωνα με τη σύμβουλο του υπουργείου Περιβάλλοντος της Ιταλίας, Τιτζιάνα Γκάλο, στη βάση δεδομένων και τον χάρτη που έχει δημιουργηθεί στην πόλη Fano περιλαμβάνονται όλα τα κτίρια, δημόσια και ιδιωτικά. Μιλώντας στο διεθνές συνέδριο που διοργάνωσε η Αναπτυξιακή Εταιρεία ΟΤΑ, Ανατολική Α.Ε, για την ενεργειακή απόδοση των δημοτικών κτιριακών υποδομών, στο πλαίσιο της 84ης ΔΕΘ, η κ. Γκάλο υπογράμμισε ότι οι παρεμβάσεις που σχεδιάζονται και προτείνονται αποτελούν αντικείμενο συζήτησης με τους ίδιους τους κατοίκους της πόλης, καθώς στόχος είναι η μείωση της ενέργειας που καταναλώνεται και η βελτίωση της δικής τους ποιότητας ζωής. Την ίδια στιγμή γνωστοποιούνται σε κάθε ενδιαφερόμενο τα χρηματοδοτικά εργαλεία που είναι διαθέσιμα, από ευρωπαϊκούς, δημόσιους ή ιδιωτικούς πόρους (σε συνεργασία και με ιδιωτικές εταιρείες), ώστε να πειστεί ο καθένας για τις δυνατότητες που υπάρχουν και τα οφέλη που επιφέρουν. Στην Ελλάδα, ωστόσο, τα δεδομένα για την ενεργειακή κατανάλωση των κτιρίων δεν είναι ιδιαίτερα ενθαρρυντικά καθώς, όπως επισήμανε στο συνέδριο ο εκπρόσωπος του ευρωπαϊκού έργου «Mednice» για τα ενεργειακά αποδοτικά κτίρια, Βασίλειος Τακαβάκογλου, τα ενεργειακά κτίρια κατηγορίας Α και Β είναι ελάχιστα, δηλαδή καταναλώνουμε τεράστιες ποσότητες ενέργειας για να ζεσταθούμε το χειμώνα και να δροσιστούμε το καλοκαίρι. Στο πλαίσιο αυτό, υπογράμμισε την ανάγκη να υπάρξει στην χώρα μια πιο εντατική προσπάθεια εξοικονόμησης ενέργειας. Έμφαση στη δημιουργία ενεργειακής κοινότητας στους δήμους Θέρμης, Καλαμαριάς, Πυλαίας Χορτιάτη Προς την κατεύθυνση αυτή, ο διευθυντής έργου του έργου «Enerj» της πρωτοβουλίας Interreg Med, Κώστας Κωνσταντίνου, γνωστοποίησε ότι η Ανατολική ΑΕ δίνει έμφαση στη δημιουργία ενεργειακής κοινότητας στους δήμους Θέρμης, Καλαμαριάς, Πυλαίας – Χορτιάτη, ώστε να βελτιωθεί περισσότερο η αποδοτικότητα των δημοτικών κτιρίων με αύξηση της συμμετοχής των ανανεώσιμων πηγών ενέργειας. Ήδη έχει δημιουργηθεί ψηφιακή πλατφόρμα, στην οποία έχουν εισαχθεί στοιχεία από 44 σχολεία, 13 κτίρια γραφείων, πέντε πολιτιστικές εγκαταστάσεις και έξι αθλητικές εγκαταστάσεις. Για τα ίδια κτίρια υπάρχουν ενεργειακές επιθεωρήσεις ενώ τα περισσότερα ανήκουν στην κατηγορία Δ και Ε, δηλαδή δεν έχουν ιδιαίτερα μεγάλη ενεργειακή αποδοτικότητα. Υπάρχουν επίσης κτίρια ακόμη χαμηλότερης ενεργειακής κατάστασης ενώ λίγα είναι εκείνα που ανήκουν στην κατηγορία Β. Τα στοιχεία που υπάρχουν στην ψηφιακή πλατφόρμα περιλαμβάνουν, επίσης, τις προοπτικές ενεργειακής αναβάθμισης των κτιρίων ενώ εντός του Οκτωβρίου η Ανατολική ΑΕ θα υλοποιήσει προγράμματα εκπαίδευσης δημοτικών υπαλλήλων. Χρήσιμα στοιχεία για το θεσμικό πλαίσιο που αφορά τις ενεργειακές κοινότητες και τον τρόπο δημιουργίας τους παρουσίασε ο γενικός διευθυντής της Ανατολικής ΑΕ, Ιάκωβος Σαρηγιάννης. Πηγή: ΑΠΕ-ΜΠΕ  ",https://www.tanea.gr/2019/09/12/science-technology/eksypna-ktiria-stin-italia-meionoun-kata-60-tin-katanalosi-energeias/
Tech,tanea.gr,Έρευνα για κορωνοϊό: Ποιες ομάδες πληθυσμού απειλούνται περισσότερο,7 Μαρτίου 2020 | 19:27,tanea.gr,"Ο νέος κοροναϊός έχει προκαλέσει πάνω από 3.000 θανάτους σε όλον τον κόσμο και έχει «χτυπήσει» περισσότερους από 100.000 πολίτες. Ωστόσο ο ιός δεν είναι «δίκαιος» με όλες τις κατηγορίες του πληθυσμού. Οι ηλικιωμένοι και οι άνθρωποι με χρόνια προβλήματα υγείας διατρέχουν μεγαλύτερο κίνδυνο όχι απλώς να νοσήσουν αλλά και να μην καταφέρουν να το ξεπεράσουν. Οι έρευνες για τον νέο ιό επικεντρώνονται στο να εντοπίσουν ποιες ομάδες του πληθυσμού κινδυνεύουν περισσότερο να μολυνθούν, ποιες να παρουσιάσουν σοβαρά συμπτώματα και ποιες να χάσουν τη ζωή τους. Συγκεντρώνοντας αυτά τα δεδομένα και οι γιατροί θα ξέρουν ποιοι ασθενείς χρειάζονται μεγαλύτερη προσοχή και οι υπεύθυνοι του υπουργείου Υγείας ποια μέτρα πρέπει να ληφθούν. Αναλύοντας 72.314 περιπτώσεις που διαγνώστηκαν με κοροναϊό στην Κίνα η πλειοψηφία των κρουσμάτων σε ποσοστό 87% αφορά σε άτομα ηλικίας από 30 έως 79 ετών. Η πιο πιθανή αιτία για την εμφάνιση του ιού στη συγκεκριμένη ηλικιακή ομάδα είναι η συχνότερη επαφή με άλλους κατοίκους. Οι έφηβοι και οι εικοσάρηδες παρόλο που συναναστρέφονται με συνομήλικους τους, στο σχολείο αλλά και σε χώρους εργασίας δεν προσβάλλονται από τη νόσο με τον ίδιο ρυθμό. Μόνο το 8,1% των περιπτώσεων είναι εικοσάρηδες, το 1,2% έφηβοι και το 0,9% κάτω των εννέα ετών. Όσον αφορά τα θύματα στην Κίνα το 2,3% των περιπτώσεων έχουν χάσει τη ζωή τους, με το ποσοστό να ανεβαίνει στο 14,8% σε ανθρώπους ηλικίας άνω των 80 ετών. Η ραγδαία αύξηση του ποσοστού οφείλεται κυρίως σε άλλες ασθένειες που πιθανώς ταλαιπωρούν τους ηλικιωμένους και το πεσμένο ανοσοποιητικό σύστημα που διαθέτουν. Αντίθετα το ποσοστό θνησιμότητας είναι 1,3% σε άτομα κοντά στα 50, 0,4% κοντά στα 40 και 0,2% σε άτομα από 10 έως 39 ετών. Άνδρες και γυναίκες Στο θέμα της ηλικίας τα δεδομένα είναι αρκετά ξεκάθαρα, ωστόσο δεν συμβαίνει το ίδιο και με το φύλο. Σε μια πρώτη ανάγνωση οι άνδρες μοιάζει να είναι πιο ευαίσθητοι καθώς το στοιχείο που έρχονται από την Κίνα δείχνουν ότι για 106 άνδρες που νοσούν αντιστοιχούν 100 γυναίκες και ο Παγκόσμιος Οργανισμός Υγείας ανακοίνωσε ότι οι άνδρες αποτελούν το 51% των κρουσμάτων. Έρευνα σε 1.099 περιπτώσεις στην πόλη Γουχάν έδειξε ακόμα μεγαλύτερη ανισορροπία με το 58% των ασθενών να είναι άνδρες. Σύμφωνα με τους ειδικούς η διαφορά αυτή στα δύο φύλα μπορεί να οφείλεται στην μεγαλύτερη δυνατότητα των ανδρών να ταξιδεύουν και έτσι στην μεγαλύτερη έκθεσή τους στον ιό. Όσον αφορά όμως τα ποσοστά θνησιμότητας εκεί τα στοιχεία είναι πραγματικά και υπάρχουν όντως διαφορά στα δύο φύλα. 1,7% είναι το ποσοστό στις γυναίκες και 2,8 για τους άνδρες, σύμφωνα πάντα με τα στοιχεία που έρχονται από την Κίνα. Υγιείς και ασθενείς Η διαφορά αυτή μεταξύ ανδρών και γυναικών ίσως οφείλεται και στην κατάσταση της υγείας των περιπτώσεων. Άνθρωποι με προϋπάρχουσα ασθένεια είναι πιο πιθανό να αρρωστήσουν σοβαρά από τον κοροναϊό και οι άνδρες έχουν μεγαλύτερη συχνότητα εμφάνισης χρόνιων ασθενειών, όπως οι καρδιαγγειακές παθήσεις. Στην πρώτη μεγάλη έρευνα που έγινε στην Κίνα οι ειδικοί μελέτησαν 1.590 ασθενείς από όλη τη χώρα για να δουν αν τα προϋπάρχοντα νοσήματα επηρέαζαν τη νοσηλεία τους. Τα αποτελέσματα έδειξαν ότι 399 ασθενείς με τουλάχιστον μια ασθένεια (συμπεριλαμβανομένων των καρδιαγγειακών παθήσεων, του διαβήτη, της ηπατίτιδας Β και του καρκίνου) είχαν περισσότερες πιθανότητες να χρειαστούν εντατική φροντίδα ή ακόμα και να χάσουν τη ζωή τους. Συγκεκριμένα στην περίπτωση του καρκίνου η πιθανότητα να νοσήσει κανείς αυξάνεται κατά 3,5 φορές, 2,6 φορές στους διαβητικούς και 60% σε όσους έχουν υπέρταση.  ",https://www.tanea.gr/2020/03/07/science-technology/ereyna-gia-koronoio-poies-omades-plithysmou-apeilountai-perissotero/
Tech,tanea.gr,Ανακαλύφθηκαν γιγάντια «ραδιο-μπαλόνια» γύρω από το κέντρο του γαλαξία μας,13 Σεπτεμβρίου 2019 | 09:09,tanea.gr,"Διεθνής ομάδα αστρονόμων ανακάλυψε μια από τις μεγαλύτερες έως σήμερα δομές που έχουν παρατηρηθεί στο γαλαξία μας. Πρόκειται για ένα ζεύγος συμμετρικών δίδυμων «μπαλονιών» που βρίσκονται πάνω και κάτω από το κέντρο του γαλαξία μας, μοιάζοντας από κοινού με μια κλεψύδρα. Κάθε «φυσαλίδα», που εκπέμπει ραδιοκύματα, έχει ύψος εκατοντάδες έτη φωτός, πολύ μεγαλύτερο από οτιδήποτε άλλο έχει βρεθεί στην κεντρική περιοχή του γαλαξία μας, σε απόσταση περίπου 25.000 ετών φωτός από τη Γη. Οι δύο δομές πιθανώς προέρχονται από κάποια βίαιη έκρηξη κοντά στην κεντρική μαύρη τρύπα του γαλαξία μας πριν από αρκετά εκατομμύρια χρόνια, η οποία διαπέρασε το μεσοαστρικό χώρο προς αντίθετες κατευθύνσεις. Οι επιστήμονες, με επικεφαλής τον Ίαν Χέιγουντ του Τμήματος Φυσικής του Πανεπιστημίου της Οξφόρδης, που έκαναν τη σχετική δημοσίευση στο περιοδικό Nature, χρησιμοποίησαν για την ανακάλυψη το νέο ραδιοτηλεσκόπιο MeerKAT στη Νότια Αφρική. «Το κέντρο του γαλαξία μας είναι ήσυχο σε σχέση με άλλους γαλαξίες που έχουν πολύ ενεργές κεντρικές μαύρες τρύπες. Ακόμη κι έτσι όμως, η κεντρική μαύρη τρύπα του γαλαξία μας μπορεί κατά καιρούς να γίνει ασυνήθιστα δραστήρια, καταβροχθίζοντας τεράστιες ποσότητες σκόνης και ύλης. Είναι πιθανόν ένα τέτοιο φρενιτιώδες γεύμα να πυροδότησε ισχυρές εκρήξεις που φούσκωσαν αυτήν τη δομή, που έως τώρα δεν είχε γίνει αντιληπτή» δήλωσε ο Χέιγουντ. Τα «μπαλόνια» είχαν παραμείνει αόρατα, καθώς κρύβονταν από τα πυκνά νέφη σκόνης και την εκτυφλωτική λάμψη των εκπομπών από το γαλαξιακό κέντρο. Όμως, το MeerKAT, που κάνει παρατηρήσεις σε μήκη κύματος κοντά στα 23 εκατοστά, ήταν σε θέση να «δει» πρώτη φορά τα ραδιοκύματα από τις δύο κρυμμένες δομές. Η περιοχή γύρω από τη μαύρη τρύπα του γαλαξία μας κρύβει πολλά μυστήρια. Σε αυτά προστέθηκε τώρα άλλο ένα με τη νέα ανακάλυψη. Τα δύο εν λόγω «ραδιο-μπαλόνια» φαίνεται να περικλείουν πάνω από 100 μυστηριώδη μεγάλης κλίμακας μαγνητικά «νήματα», που είχε ανακαλυφθεί στη δεκαετία του 1980 ότι διατρέχουν την κεντρική περιοχή του γαλαξία. Η προέλευση αυτών των «νημάτων», που έχουν μήκος δεκάδων ετών φωτός και πλάτος ενός έτους φωτός, παραμένει άγνωστη μέχρι σήμερα. Οι επιστήμονες θεωρούν πιθανόν η ίδια πηγή να δημιούργησε τα μαγνητικά «νήματα» και τις «ραδιο-φυσαλίδες». (Πηγή πληροφοριών: ΑΠΕ – ΜΠΕ)  ",https://www.tanea.gr/2019/09/13/science-technology/anakalyfthikan-gigantia-radio-mpalonia-gyro-apo-to-kentro-tou-galaksia-mas/
Tech,tanea.gr,Επιμονή: Το όνομα που έδωσε μαθητής στο ρόβερ της NASA που θα πάει στον Άρη,6 Μαρτίου 2020 | 10:12,tanea.gr,"«Perseverance» (Επιμονή ή Καρτερία) είναι το νέο επίσημο όνομα του ρόβερ της Αμερικανικής Διαστημικής Υπηρεσίας (NASA), το οποίο προγραμματίζεται να εκτοξευθεί φέτος τον Ιούλιο με ένα πύραυλο Atlas V και να φθάσει στον ‘Αρη το Φεβρουάριο του 2021. Το ρόβερ, που έως τώρα ήταν γνωστό ανεπίσημα ως «Mars 2020″, θα αναζητήσει ίχνη παλαιάς μικροβιακής ζωής, θα μελετήσει το κλίμα και τη γεωλογία του γειτονικού πλανήτη και θα συλλέξει δείγματα πετρωμάτων και σκόνης. Η NASA πραγματοποίησε έναν διαγωνισμό στον οποίο υποβλήθηκαν περισσότερες από 28.000 προτάσεις για το όνομα του ρόβερ και τελικά επιλέχθηκε η πρόταση ενός μαθητή από τη Δ.Βιρτζίνια. «’Επιμονή’ είναι ένα δυνατό όνομα, επειδή σημαίνει να κάνεις πρόοδο παρά τα εμπόδια», δήλωσε ο επικεφαλής επιστήμονας της NASA Τόμας Ζερμπούχεν. Το ρομποτικό ρόβερ βάρους 1.043 κιλών θα διαθέτει διάφορα επιστημονικά όργανα, όπως ραντάρ που θα του επιτρέψει να «βλέπει» κάτω από την επιφάνεια του εδάφους, φασματόμετρα για να μετρά τη σύνθεση του αρειανού εδάφους, κάμερες για κοντινές και πανοραμικές λήψεις, μια συσκευή παραγωγής οξυγόνου από διοξείδιο του άνθρακα της αρειανής ατμόσφαιρας, καθώς και ένα μικρό ελικόπτερο-drone, το πρώτο που θα σταλεί σε άλλο πλανήτη. Πολλά άλλα αμερικανικά ρόβερ έχουν στο παρελθόν «βαφτιστεί» από μαθητές μετά από διαγωνισμό, όπως τα Sojourner, Spirit, Opportunity και Curiosity. Ο τυχερός μαθητής που έγινε «νονός» του νέου ρόβερ, θα προσκληθεί τιμητικά να ταξιδέψει μαζί με την οικογένεια του στο Ακρωτήριο Κανάβεραλ φέτος το καλοκαίρι για να παρακολουθήσει από κοντά την εκτόξευση του «Perseverance» με προορισμό τον «κόκκινο» πλανήτη. Πηγή: ΑΠΕ-ΜΠΕ  ",https://www.tanea.gr/2020/03/06/science-technology/epimoni-to-onoma-pou-edose-mathitis-sto-rover-tis-nasa-pou-tha-paei-ston-ari/
Tech,tanea.gr,Αυτός είναι ο Ελληνας που ανακάλυψε μια δεύτερη Γη,14 Σεπτεμβρίου 2019 | 07:14,tanea.gr,"Η ανακάλυψή του έθεσε νέες βάσεις στην εξερεύνηση του Σύμπαντος: στον Κ2-18b, έναν εξωπλανήτη δύο φορές μεγαλύτερο και οκτώ φορές βαρύτερο από τη Γη, εντοπίστηκε νερό σε υγρή μορφή και θερμοκρασία παρόμοια με του δικού μας πλανήτη. Δηλαδή συνθήκες για πρώτη φορά τόσο ιδανικές ώστε να φιλοξενηθεί ζωή εκτός Γης... Στο σπουδαίο επιστημονικό εύρημα οδηγήθηκε, ύστερα από έρευνες περίπου ενάμισι έτους, ένας έλληνας αστρονόμος, ο Αγγελος Τσιάρας, απόφοιτος του ΑΠΘ, διδάκτορας του Πανεπιστημίου UCL του Λονδίνου και επικεφαλής μιας ομάδας βρετανών επιστημόνων που μελέτησε τον συγκεκριμένο εξωπλανήτη. «Το συναίσθημα του να ανακαλύπτεις έναν πλανήτη που θα μπορούσε να κατοικηθεί είναι πρωτόγνωρο. Ο K2-18b είναι ο πρώτος πλανήτης που ανακαλύπτουμε ότι μοιάζει τόσο πολύ με τη Γη…» λέει, μιλώντας στα «ΝΕΑ» για την πρόσφατη ανακάλυψη, που θα βοηθήσει να δοθεί απάντηση σε ένα κρίσιμο ερώτημα: «Πόσο μοναδική είναι η Γη μας στην απεραντοσύνη του Σύμπαντος;». Πόσο πιο κοντά ήρθε η ανθρωπότητα στο άγνωστο Σύμπαν με τις τελευταίες επιστημονικές ανακαλύψεις;  Είμαστε σίγουρα ένα βήμα πιο κοντά στο να ανακαλύψουμε κόσμους κατοικήσιμους που βρίσκονται μακριά από τη Γη. Αυτό βέβαια δεν σημαίνει ότι είμαστε πιο κοντά στο να πάμε εκεί - κάτι τέτοιο, όσο κι αν το θέλουμε, παραμένει μια επιστημονική φαντασία... Σκεφτείτε ότι η απόσταση που χωρίζει τον πλανήτη Κ2-18b από εμάς είναι 110 έτη φωτός, δηλαδή το φως χρειάζεται 110 χρόνια για να φτάσει από εκεί στη Γη. Για να κάνετε τη σύγκριση, αρκεί να αναφέρω ότι το φως του Ηλιου χρειάζεται οκτώ λεπτά για να έρθει στη Γη. Μιλάμε, λοιπόν, για μια πάρα πολύ μεγάλη απόσταση. Ποια είναι τα νέα δεδομένα που αποκάλυψε η έρευνά σας;Πλέον ανακαλύψαμε ότι ο K2, ο οποίος δεν είναι αέριος αλλά έχει έδαφος, έχει νερό στην επιφάνειά του και παρόμοια θερμοκρασία με της Γης. Οι συνθήκες αυτές τον καθιστούν ως τον πλανήτη με τις περισσότερες πιθανότητες να φιλοξενήσει ζωή από όλους όσους γνωρίζουμε. Το συναίσθημα του να ανακαλύπτεις κάτι τέτοιο είναι συγκλονιστικό. Είναι η πρώτη φορά που μελετούμε έναν πλανήτη με τόσες ομοιότητες με τη Γη. Αυτήν τη στιγμή, αν μπορούσαμε να ταξιδέψουμε τόσο μακριά, ο Κ2-18b θα ήταν η καλύτερη επιλογή μας. Αντιθέτως, μέχρι σήμερα όλοι οι εξωπλανήτες που είχαμε βρει, περίπου 4.000 στον αριθμό, είναι αέριοι γίγαντες. Πώς μπορούν να συμβάλουν στην εξερεύνηση του Διαστήματος αυτές οι ανακαλύψεις;Είναι στοιχεία που βοηθούν να δώσουμε απάντηση στο ερώτημα «Είναι τελικά η Γη μοναδική στο Σύμπαν;». Οι ανακαλύψεις αυτές μας βοηθούν να καταλάβουμε πόσο εύκολο ή δύσκολο ήταν να εμφανιστούν πλανήτες σαν τη Γη. Και κατά πόσο ο πλανήτης μας είναι σπάνιος. Βρισκόμαστε στην αρχή μιας μακράς έρευνας. Υπάρχουν πολλά ακόμη να γίνουν. Τα καλά νέα είναι ότι είναι πολύ πιθανότερο να εξερευνήσουμε το αν υπάρχει ζωή στο δικό μας ηλιακό σύστημα, στα φεγγάρια του Κρόνου, του Δία και των άλλων αέριων γιγάντων. Θεωρείτε ότι η δική μας γενιά θα προλάβει να έχει απαντήσεις σε αυτό;Πιστεύω ότι θα έχει αρκετές ενδείξεις, θετικές ή αρνητικές. Ηδη οργανώνονται τέτοιες διαστημικές αποστολές με σκοπό να εξερευνηθούν τα φεγγάρια του ηλιακού μας συστήματος. Σε κάποια από αυτά υπάρχουν οι προϋποθέσεις για την ανάπτυξη ζωής. Εχουν νερό σε υγρή μορφή, το οποίο είναι υπόγειο, και η εξωτερική τους επιφάνεια καλύπτεται από πάγο - αυτό δεν είναι κακό, καθώς τα προστατεύει από την κακή ακτινοβολία. Υπάρχουν, επίσης, ενδείξεις για θερμές πηγές. Ο συνδυασμός νερού και ενέργειας είναι κάτι που πιθανώς γεννά ζωή. Αλλάζει τη θεώρησή σας για τον κόσμο η πιθανότητα του να μην είναι η Γη μοναδική στο Σύμπαν;Αυτό που θέλω να τονίσω είναι ότι, είτε υπάρχουν δίδυμοι πλανήτες είτε όχι στο Σύμπαν, πρέπει να έχουμε κατά νου ότι δεν μπορούμε να ταξιδέψουμε σε αυτούς και γι' αυτό δική μας ευθύνη είναι να προστατεύσουμε με όλες μας τις δυνάμεις, όσο καλύτερα μπορούμε, τον πανέμορφο πλανήτη μας.  ",https://www.tanea.gr/2019/09/14/science-technology/aytos-einai-o-ellinas-pou-anakalypse-mia-deyteri-gi/
Tech,tanea.gr,Πρόστιμο - ρεκόρ στο YouTube για παραβίαση προσωπικών δεδομένων παιδιών,4 Σεπτεμβρίου 2019 | 23:38,tanea.gr,"H Google και η θυγατρική της YouTube, η οποία κατηγορείται για παραβίαση της νομοθεσίας εκθέτοντας τα παιδιά σε ανάρμοστα βίντεο ή συλλέγοντας προσωπικά δεδομένα που τα αφορούν, δέχτηκαν να πληρώσουν πρόστιμο ρεκόρ 170 εκατομμυρίων δολαρίων στις ΗΠΑ και να προστατεύουν καλύτερα τα δεδομένα των παιδιών που χρησιμοποιούν την πλατφόρμα. Η συμφωνία αυτή που επιτεύχθηκε εξωδικαστικά και αναμένεται να πάρει το πράσινο φως από το υπουργείο Δικαιοσύνης είναι η σημαντικότερη μέχρι σήμερα σε μια υπόθεση που αφορά την προστασία της ιδιωτικής ζωής των παιδιών, ανακοίνωσε σήμερα η υπηρεσία προστασίας των καταναλωτών (FTC). Tο χρονικό του πρόστιμου-μαμούθ Τον Απρίλιο του 2018, 23 οργανώσεις προστασίας των ψηφιακών δικαιωμάτων και προστασίας της παιδικής ηλικίας κατέθεσαν αγωγή στην Αρχή Προστασίας Καταναλωτών. Οι ενάγουσες κατηγορούσαν το YouTube ότι συλλέγει προσωπικές πληροφορίες ανηλίκων (εντοπισμός, χρησιμοποιούμενη συσκευή, τηλεφωνικούς αριθμούς) χωρίς οι γονείς να το γνωρίζουν, και τις χρησιμοποιεί για να επιτρέπει στοχοθετημένες διαφημίσεις. H FTC θα πάρει 136 από τα 170 εκατομμύρια δολάρια του προστίμου και τα υπόλοιπα 34 εκατομμύρια θα πάνε στο υπουργείο Δικαιοσύνης της πολιτείας της Νέας Υόρκης. «H FTC επαίρετο προς τις επιχειρήσεις που ήταν πιθανοί πελάτες για τη δημοτικότητά της στα παιδιά», υπογράμμισε ο επικεφαλής της Αρχής Τζόζεφ Σάιμονς. «Ωστόσο, όταν επρόκειτο να τηρήσει τον νόμο, η επιχείρηση αρνήθηκε να αναγνωρίσει ότι ένα μέρος της πλατφόρμας της προοριζόταν σαφώς για τα παιδιά. Δεν υπάρχει καμιά δικαιολογία για τον τρόπο με τον οποίο το YouTube παραβίασε τον νόμο». Το Youtube αλλάζει μεθόδους Η εξωδικαστική συμφωνία, στην οποία οι δύο δημοκρατικοί επίτροποι της FTC αντιτάχθηκαν κρίνοντάς την όχι αρκετά σοβαρή, αναγκάζει το YouTube να αλλάξει τις μεθόδους του. «Θα επεξεργαζόμαστε τα δεδομένα αυτών που κοιτάζουν τα παιδικά προγράμματα στο YouTube σαν να προέρχονται από ένα παιδί, οποιαδήποτε κι αν είναι η ηλικία του θεατή», δήλωσε η Σούζαν Βοϊτσίτσκι πρόεδρος και διευθύνων σύμβουλος του YouTube, σε ανακοίνωση που εκδόθηκε μετά την ανακοίνωση της συμφωνίας. Η συλλογή δεδομένων θα περιοριστεί σε αυτά που είναι απαραίτητα για την καλή λειτουργία της υπηρεσίας και δεν θα υπάρχουν πλέον στοχοθετημένες διαφημίσεις γι’ αυτό το είδος περιεχομένου όπως και η δυνατότητα να γίνονται σχόλια, διευκρίνισε. Πηγή: AΠΕ-ΜΠΕ  ",https://www.tanea.gr/2019/09/04/science-technology/prostimo-rekor-sto-youtube-gia-paraviasi-prosopikon-dedomenon-paidion/
Tech,tanea.gr,Ο Μπιλ Γκέιτς είχε προβλέψει την πανδημία,17 Μαρτίου 2020 | 20:39,tanea.gr,"Μια πρόβλεψη για το ενδεχόμενο πανδημίας και τις επιπτώσεις που θα είχε έκανε στη διάρκεια ομιλίας του το 2015 ο ιδρυτής της Microsoft Μπιλ Γκέιτς. Μιλώντας στο συνέδριο Ted (Technology, Entertainment and Design), τον Μάρτιο του 2015, είχε σημειώσει ότι τα επόμενα χρόνια η ανθρωπότητα κινδύνευε περισσότερο από την απώλεια εκατομμυρίων ανθρώπων εξαιτίας ενός φονικού ιού, παρά από την απώλειά τους λόγω εκτεταμένων πολεμικών συγκρούσεων και βίας. Δικαιολογώντας τότε την άποψή του, ο Μπιλ Γκέιτς είχε σημειώσει ότι η ανθρωπότητα έχει επενδύσει υπερβολικά πολλά σε τεχνολογία σχετική με τα πυρηνικά όπλα ως αποτρεπτική δύναμη και υπερβολικά λίγα σε μέσα αντιμετώπισης πανδημιών. Παρόλο που ο ιός Ebola «φαίνεται να βρίσκεται υπό έλεγχο σήμερα», την επόμενη φορά «ίσως να μην είμαστε τόσο τυχεροί», είχε προειδοποιήσει τότε ο συνιδρυτής της Microsoft, ο οποίος πριν από λίγες ημέρες, τον Μάρτιο του 2020, αποχώρησε από το Διοικητικό Συμβούλιο της εταιρείας για να αφοσιωθεί στο φιλανθρωπικό του έργο. Στην ομιλία του, ο Μπιλ Γκέιτς είχε τονίσει ότι η τεχνολογία μάς παρέχει εξαιρετικά εργαλεία τα οποία θα μπορούσαν να χρησιμοποιηθούν για να περιορίσουν την εξάπλωση ενός ιού. Είχε προσθέσει, δε, ότι οι κυβερνήσεις πρέπει να εφαρμόσουν, έναντι των ιών, μέτρα προετοιμασίας τα οποία να προσιδιάζουν σε πολεμική προετοιμασία. «Το NATO πραγματοποιεί στρατιωτικές ασκήσεις προκειμένου να ελέγξει ότι οι άνθρωποι είναι καλά εκπαιδευμένοι και προετοιμασμένοι. Πλέον χρειαζόμαστε ασκήσεις αντιμετώπισης μικροοργανισμών και μικροβίων», είχε τονίσει. Είχε κάνει επίσης λόγο για ένα «ιατρικό σώμα εφέδρων» ανάλογο των στρατιωτικών σωμάτων εφέδρων, στα οποία μπορούν να εντάσσονται πολίτες. Η τεχνολογία μπορεί να διαδραματίσει σημαντικό ρόλο στην αποτροπή της εξάπλωσης ενός ιού, σημείωσε ο Γκέιτς. «Ο πολλαπλασιασμός των κινητών τηλεφώνων σημαίνει ότι οι πολίτες μπορούν εύκολα να αναφέρουν πού ξεσπούν οι ασθένειες και ότι η χαρτογράφηση μέσω δορυφόρου μπορεί να συγκεντρωθεί γρήγορα όσον αφορά τις προβληματικές περιοχές. Την ίδια στιγμή, η πρόοδος της βιολογίας έχει μειώσει δραστικά τον χρόνο που απαιτείται για την ανάπτυξη εμβολίων για νέους ιούς», είχε πει απευθυνόμενος στους συνέδρους του TED.  ",https://www.tanea.gr/2020/03/17/science-technology/o-mpil-gkeits-eixe-provlepsei-tin-pandimia/
Tech,tanea.gr,Έρευνα- σοκ: Πώς ο ιός μεταδιδόταν κάτω από την μύτη των Ιταλών,20 Μαρτίου 2020 | 23:22,tanea.gr,"Ιταλοί μοριακοί βιολόγοι μετά από έρευνα που έκαναν κατέληξαν στο συμπέρασμα ότι τα πρώτα κρούσματα μόλυνσης από τον κορονοϊό, σημειώθηκαν στην επικράτεια της Ιταλίας στα τέλη Ιανουαρίου, μερικές εβδομάδες πριν γίνει η διάγνωση του πρώτου ασθενούς. Τα συμπεράσματα τους τα δημοσιεύσαν στην ηλεκτρονική επιστημονική βιβλιοθήκη medRxiv. O ιός μπήκε στην Ιταλία από αρκετές διαδρομές «Τα στοιχεία που συλλέξαμε παραπέμπουν στο ότι ο ιός SARS-CoV-2 (είναι ο ίδιος ο νέος κορονοϊός) διείσδυσε στην επικράτεια της Βόρειας Ιταλίας στο διάστημα μεταξύ του δεύτερου δεκαπενθήμερου του Ιανουαρίου και τις αρχές Φεβρουαρίου, δηλαδή πολύ πιο πριν από την στιγμή που ξεκίνησε η αναχαίτιση του. Παράλληλα, δεν μπορεί να αποκλείσει κανείς το ότι ο ιός μπήκε στην Ιταλία αμέσως ακολουθώντας αρκετές διαδρομές» γράφουν οι επιστήμονες. Οι μοριακοί βιολόγοι από το πανεπιστήμιο του Μιλάνου και γιατροί από νοσοκομείο Λουίτζι Σάκκο, κατέληξαν σ’ αυτό το συμπέρασμα, αποκωδικοποιώντας τα γονιδιώματα των δειγμάτων του ιού, τα οποία πήραν από τα τρία πρώτα θύματα του Covid-19 στην Λομβαρδία. Εν συνεχεία οι ειδικοί τα συνέκριναν μεταξύ τους, καθώς και με δείγματα SARS-CoV-2 από άλλες περιοχές της Ευρώπης. Τα ιταλικά δείγματα ήταν πολύ συγγενικά Οι υπολογισμοί τους παρέπεμπαν στο ότι όλα τα ιταλικά δείγματα του ιού ήταν το ένα με το άλλο πολύ συγγενικά. Εκτός των άλλων έμοιαζαν με εκείνα τα στελέχη του SARS-CoV-2, τα οποία οι γιατροί απομόνωσαν από τον οργανισμό των πρώτων θυμάτων του Covid -19 στην Γερμανία το τελευταίο δεκαήμερο του Ιανουαρίου. Επίσης παρόλο που οι γιατροί πήραν και τα τρία δείγματα του ιού από σώματα των Ιταλών ασθενών την ίδια ημέρα, στα γονιδιώματα τους παρατηρήθηκαν αρκετές διαφορετικές μεταλλάξεις. Πηγή: ΑΠΕ-ΜΠΕ  ",https://www.tanea.gr/2020/03/20/science-technology/ereyna-sok-pos-o-ios-metadidotan-kato-apo-tin-myti-ton-italon/
Tech,tanea.gr,Κορωνοϊός: Τα φάρμακα που πιθανόν αποτελούν ελπίδα για την καταπολέμησή του,10 Μαρτίου 2020 | 23:07,tanea.gr,"Μέχρι στιγμής δεν υπάρχει εμβόλιο κατά του κορωνοϊού. Τα φάρμακα που βοηθούν στη ίαση της νόσου των πνευμόνων που προκαλείται από τον ιό Covid-19 δεν έχουν ακόμη ερευνηθεί. Όμως υπάρχουν ενδείξεις για δυνατότητες θεραπείας. Οι γιατροί έχουν κάποια ελπίδα μεταξύ άλλων για ένα φάρμακο κατά των ιών που χρησιμοποιείται κατά των λοιμώξεων από τον ‘Εμπολα. Η δραστική ουσία remdesivir πρόκειται να δοκιμαστεί τον Μάρτιο σε σχεδόν 1.000 ασθενείς στην Ασία και σε άλλες χώρες οι οποίες επλήγησαν μέτρια ή σοβαρά από τον κοροναϊό. Αυτό ανακοινώθηκε από αμερικανική εταιρεία η οποία προτίθεται να ελέγξει την δραστικότητα της ουσίας αυτής κατά του ιού. Για την καταπολέμηση του Covid-19 έχουν επίσης αναφερθεί και άλλα δυνητικά δραστικά φάρμακα. Πριν από λίγες εβδομάδες μεταδόθηκε μια είδηση από την Ταϊλάνδη ότι ένας συνδυασμός φαρμάκων γρίπης και φαρμάκων κατά του ιού HIV βοήθησαν μια ασθενή. Στην γυναίκα αυτή χορηγήθηκαν από τους γιατρούς το φάρμακο κατά της γρίπης oseltamivir και οι δύο δραστικές ουσίες του ΗΙV lopinavir και ritonavir. Μέσα σε 48 ώρες δεν ήταν πλέον δυνατόν να ανιχνευθεί στην ασθενή ο κορωναϊός, όπως μεταδόθηκε. Από την Κίνα ήρθε επίσης η είδηση ότι ένα φάρμακο κατά της ελονοσίας θα μπορούσε να βοηθήσει στην αντιμετώπιση του κοροναϊού. Προφανώς η δραστική ουσία chloroquin έχει αποδειχθεί αποτελεσματική σε ασθενείς στην Κίνα. Πηγή: ΑΠΕ ΜΠΕ, Deutschlandfunk  ",https://www.tanea.gr/2020/03/10/science-technology/koronoios-ta-farmaka-pou-pithanon-apoteloun-elpida-gia-tin-katapolemisi-tou/
Tech,tanea.gr,Αϊνστάιν - Χόκινγκ: Ομοιότητες και διαφορές των δύο επιστημόνων,18 Μαρτίου 2020 | 07:19,tanea.gr,"Στις 14 Μαρτίου η αφορμή ήταν διπλή. Αφενός, η συμπλήρωση δύο χρόνων από τον θάνατο του Στίβεν Χόκινγκ κι αφετέρου η συμπλήρωση 140 χρόνων από τη γέννηση του Αλμπερτ Αϊνστάιν. Ωστόσο, αυτή η απλή σύμπτωση μεταξύ των δύο μεγάλων ανδρών της φυσικής επιστήμης, στην ουσία τούς φέρνει ακόμα πιο κοντά. Αυτό αποκαλύπτεται μέσα από το ντοκιμαντέρ «Einstein and Hawking: unlocking the Universe», που έκανε πρεμιέρα το περασμένο Σάββατο στο Science Channel σε παραγωγή BBC. Η ταινία, που χωρίζεται σε δύο μέρη, μιλάει για την κληρονομιά που άφησαν αυτά τα δύο φωτισμένα μυαλά στη σύγχρονη επιστήμη ενώ παράλληλα εξερευνά και τις μεγάλες θεωρίες τους με τρόπο εκλαϊκευμένο ώστε να γίνουν ευρύτερα κατανοητές. Διάσημοι σύγχρονοι επιστήμονες αναλύουν στην κάμερα την ιδέα που έχουμε σήμερα για το Σύμπαν και φυσικά τη σχέση μας με την τυχαιότητα. Αν και στην πραγματικότητα οι δυο τους δεν γνωρίστηκαν ποτέ, υπάρχει μια «εκλεκτική συγγένεια» ανάμεσα στον βρετανό αστροφυσικό και στον γερμανό θεωρητικό φυσικό. Γι' αυτό και η αφήγηση του ντοκιμαντέρ δένει τους δύο άνδρες, ωστόσο τονίζει και τις μεταξύ τους αντιθέσεις, παραθέτοντας αρκετές λεπτομέρειες της ζωής τους. Για παράδειγμα, ο Αϊνστάιν ήταν κακός φοιτητής, είχε μια μέτρια δουλειά κι ανησυχούσε για το πώς η επιστήμη του μπορεί να καταστρέψει τη ζωή του, τη στιγμή μάλιστα που ως εβραίος επέζησε των δύο Παγκοσμίων Πολέμων. Από την άλλη, ο Χόκινγκ ήταν από την αρχή ταγμένος στη φυσική ανεξαρτήτως κόστους, ακόμα κι όταν έπασχε από αμυοτροφική πλευρική σκλήρυνση. Οι εικόνες πηγαίνουν μπροστά και πίσω διαρκώς ανάμεσα στις ιστορίες τους, που διαχωρίζονται σαφώς λόγω του χρόνου που έζησαν, αλλά ενώνονται χάρη στο ατέρμονο Σύμπαν αλλά και τη δουλειά τους. Στο πρώτο επεισόδιο, παρουσιάζεται κυρίως η σχέση μεταξύ της θεωρίας της γενικής σχετικότητας, των βαρυτικών κυμάτων και της καμπυλότητας του χωροχρόνου. Ο Χόκινγκ μελέτησε τους νόμους που κυριαρχούν στο Σύμπαν, φτάνοντας από το μικρό στο μεγάλο. Ασχολήθηκε με την κβαντική μηχανική, ένα παρακλάδι της φυσικής που περιγράφει τι συμβαίνει με τα υποατομικά σωματίδια, αλλά και τη Θεωρία της Σχετικότητας του Αϊνστάιν. Στο ντοκιμαντέρ, ο Κιπ Θορν, βραβευμένος με Νομπέλ Φυσικής το 2017 και ο συνεργάτης του Ράινερ Βάις, αναλύουν με απλό τρόπο τη συμβολή του Χόκινγκ στην εξήγηση των μαύρων τρυπών και την επέκταση του Σύμπαντος μετά το Big Bang. Στο δεύτερο επεισόδιο, όμως, πρωταγωνιστεί η 50χρονη αναζήτηση αποδείξεων για τα κύματα βαρύτητας. Eνώ ο Αϊνστάιν εξέφρασε τη Θεωρία της Σχετικότητας, το ντοκιμαντέρ επίσης αναδεικνύει τους υπόλοιπους επιστήμονες που ερεύνησαν τη θεωρία του με μεγαλύτερη σχολαστικότητα απ' ό,τι εκείνος. Αλλά και το πώς ο Χόκινγκ έχτισε πάνω σ' αυτήν δικές του αναλύσεις. Ταξιδεύοντας έναν αιώνα από τη δουλειά του ενός στου άλλου, η αφήγηση στην πορεία κάνει στάσεις σε αξιοσημείωτα πρόσωπα που έκαναν σπουδαίες επιστημονικές ανακαλύψεις. Προκειμένου να ενημερώσει το κοινό για τις τελευταίες εξελίξεις στη φυσική, η κάμερα καταγράφει επίσης τα μηχανήματα που χρησιμοποιήθηκαν για να οδηγηθούν στα σπουδαία αποτελέσματα. Το ντοκιμαντέρ κλείνει με πολλές φράσεις-κλειδιά των δύο επιστημόνων, η καλύτερη όμως είναι η συμβουλή που έδωσε ο Αϊνστάιν: «Μην ακούτε το άτομο που έχει τις απαντήσεις, ακούστε εκείνο που έχει τις ερωτήσεις».  ",https://www.tanea.gr/2020/03/18/science-technology/ainstain-xokingk-omoiotites-kai-diafores-ton-dyo-epistimonon/
Tech,tanea.gr,Προσεχώς η πρώτη «φωτογραφία» μαύρης τρύπας του Γαλαξία της Γης,9 Μαρτίου 2020 | 11:22,tanea.gr,"«Έχουμε αυτά τα αποτελέσματα. Θα ήθελα πολύ να σας τα δείξω. Δυστυχώς δεν μπορώ, αλλά καταλαβαίνετε τι θα είναι αφού… χαίρομαι και γελάω. Κάποια στιγμή θα τα δείτε, αργότερα αυτή τη χρονιά». Ο Έλληνας αστροφυσικός, καθηγητής του Πανεπιστημίου της Αριζόνα, Δημήτρης Ψάλτης, αφού εμπνεύστηκε και συμμετείχε σε αυτό που η διεθνής επιστημονική κοινότητα ανακήρυξε ως τη «μεγαλύτερη επιστημονική ανακάλυψη του έτους (2019)», με δυσκολία συγκρατείται να μη δώσει λεπτομέρειες για μια ακόμη ιστορική επιτυχία, οι ανακοινώσεις για την οποία πρόκειται να γίνουν τους επόμενους μήνες από την ομάδα του. Η πρώτη εικόνα μιας μαύρης τρύπας του Τοξότη Α, στο κέντρο του Γαλαξία της Γης σύντομα αναμένεται να μονοπωλήσει τα πρωτοσέλιδα όλων των εφημερίδων παγκοσμίως, όπως ακριβώς συνέβη το 2019 με την πρώτη φωτογραφία μιας μαύρης τρύπας στον γαλαξία Μ87, με μάζα 6,5 δισεκατομμύρια φορές μεγαλύτερη από αυτή του Ήλιου, σε απόσταση 55 εκατομμύρια έτη φωτός από τη Γη. Τη φωτογραφία αυτή, που επιβεβαίωσε την από το 1915 διατυπωμένη θεωρία του Άλμπερτ Αϊνστάιν περί ύπαρξης μελανών οπών, υπολογίστηκε πως μέσα σε μία εβδομάδα την είδαν 3,6 δισεκατομμύρια άνθρωποι! Ο βραβευμένος με το Breakthrough Prize 2020 συντονιστής της διεθνούς συνεργασίας Event Horizon Telescope, που είχε την «τρελή ιδέα» της αποτύπωσης της πρώτης φωτογραφίας μιας μαύρης τρύπας, χρησιμοποιώντας ένα παγκόσμιο δίκτυο ραδιοτηλεσκοπίων, επέστρεψε για λίγες ώρες στην ακαδημαϊκή του μήτρα, το Αριστοτέλειο Πανεπιστήμιο Θεσσαλονίκης. Επέστρεψε για να μοιραστεί συναισθήματα και εμπειρίες από το ταξίδι 20 χρόνων μέχρι την τεράστια ανακάλυψη, επέστρεψε για να δώσει μια πρόγευση των σημαντικών ανακοινώσεων που θα ακολουθήσουν, αλλά κυρίως επέστρεψε για να εμπνεύσει τους φοιτητές στο ακροατήριο που τον παρακολούθησε, μιλώντας για τις 16 αποτυχίες του, χάρη στις οποίες πέτυχε ό,τι για πάρα πολλά χρόνια η επιστημονική κοινότητα θεωρούσε αδύνατο. Τα χαρακτηριστικά της μαύρης τρύπας του Γαλαξία μας«Θα δούμε πραγματικές παρατηρήσεις αστεριών που κινούνται γύρω από κάτι μαύρο που δεν φαίνεται στο κέντρο του Γαλαξία. Από τις κινήσεις αυτών των αστεριών γνωρίζουμε ότι υπάρχει -το πιο πιθανό- μια μαύρη τρύπα στο κέντρο του Γαλαξία μας, με μάζα 4,5 εκατ. φορές μεγαλύτερη εκείνης του Ήλιου -πολύ μικρότερη μάζα από του M87, αλλά επειδή είναι πολύ κοντύτερα μας, η σκιά που θα αφήσει στον ουρανό θα είναι σχεδόν ίδια με αυτή του γαλαξία M87. Έχουμε αυτά τα αποτελέσματα», γνωστοποίησε ο κ. Ψάλτης για τη σύνθεση της φωτογραφίας της μαύρης τρύπας που υπάρχει στο κέντρο του δικού μας γαλαξιακού κέντρου, μέσα από τα δεδομένα που έχουν συλλεχθεί από τα ραδιοτηλεσκόπια και αναλύονται. «Φτιάχνουμε κι άλλα τηλεσκόπια στη Γροιλανδία, στις βελγικές Άλπεις, ώστε να έχουμε καλύτερη διακριτική ικανότητα, να πάρουμε πολύ πιο όμορφες φωτογραφίες, απεικονίσεις και μιας και αυτό δούλεψε θέλουμε να πάμε στο διάστημα και να βάλουμε ραδιοτηλεσκόπια σε μεγάλες αποστάσεις από τη Γη, ώστε να κάνουμε ακόμη μεγαλύτερη τη διακριτική ικανότητα και να μπορούμε να πάρουμε τέτοιες απεικονίσεις και για άλλες δέκα, είκοσι, τριάντα μαύρες τρύπες που θα βρίσκουμε», εξήγησε ο Έλληνας διαπρεπής καθηγητής. «Ένα γαλαξιακό ταξίδι από τις Σέρρες… στον M87»«Είναι μεγάλη χαρά να επιστρέφω σε αυτή την αίθουσα που ορκίστηκα, για να σας δώσω μία ανάμνηση των τελευταίων είκοσι ετών, μιας ιδέας που ξεκίνησε το 2000 και μόλις πέρυσι τον Απρίλιο έδωσε καρπούς κι έγινε πραγματικότητα», ξεκίνησε ο καθηγητής την ομιλία του, την περασμένη Τρίτη, στη γεμάτη κόσμο αίθουσα Τελετών του ΑΠΘ. Προσπάθησε μέσα από εικόνες να εκλαϊκεύσει επιστημονικούς όρους και να δώσει μορφή σε δύσκολες εξισώσεις, ώστε ακόμη και κάποιος που δεν είχε παρακολουθήσει ποτέ διάλεξη για αστροφυσικά φαινόμενα, να μπορέσει να αντιληφθεί το μέγεθος του επιστημονικού επιτεύγματος της ομάδας Event Horizon Telescope. Έτσι ξεκίνησε δείχνοντας μία φωτογραφία του, από τα μαθητικά του χρόνια, στις Σέρρες, να μελετά σε έναν υπολογιστή. «Από πολύ μικρός ενδιαφερόμουν για τους ηλεκτρονικούς υπολογιστές, με ενδιέφερε η τεχνολογία και πριν έλθω στο ΑΠΘ», εξήγησε, για να μοιραστεί στη συνέχεια πώς η συνάντησή του με τον ομότιμο σήμερα καθηγητή Αστροφυσικής του ΑΠΘ, Ιωάννη Σειραδάκη ήταν «μοιραία» για τη στροφή που θα έπαιρναν τα ερευνητικά του ενδιαφέροντα. «Ξεκίνησα για την επιστήμη των υπολογιστών, γνώρισα τον κ. Σειραδάκη έφυγε η επιστήμη των υπολογιστών και ήλθε η αστρονομία. Έτσι το μόνο που μπορούσα να κάνω ήταν να χρησιμοποιήσω τους υπολογιστές για κάτι στην αστρονομία», θυμήθηκε. «Εν αρχή ην…ο Αϊνστάιν»Ο Δημήτριος Ψάλτης έλαβε πτυχίο Φυσικής από το ΑΠΘ το 1992, μεταπτυχιακό δίπλωμα το 1994 από το Πανεπιστήμιο του Ιλινόι και διδακτορικό δίπλωμα το 1997 από το ίδιο Πανεπιστήμιο. Εργάστηκε ως ερευνητής στο Πανεπιστήμιο του Χάρβαρντ, στο Τεχνολογικό Ινστιτούτο Μασαχουσέτης (MIT) και στο Πανεπιστήμιο του Πρίνστον. Στα πανεπιστήμια αυτά ο καθηγητής του Πανεπιστημίου της Αριζόνα ασχολήθηκε με τις εξισώσεις του Αϊνστάιν και ιδιαίτερα με τη θεωρία του για τις μαύρες τρύπες, για τις οποίες η επιστημονική κοινότητα μιλούσε χωρίς να μπορεί να δει πώς μοιάζει μία από αυτές. Η ιδέα που χάρισε το 2019 στην ανθρωπότητα την πρώτη απεικόνιση μαύρης τρύπας ήταν σχετικά απλοϊκή όσο και τρελή. Τι θα γινόταν αν ισχυρά ραδιοτηλεσκόπια στρέφονταν σε μια συγκεκριμένη πλευρά του σύμπαντος, για να δημιουργήσουν μαζί έναν τεράστιο φωτογραφικό φακό; Θα μπορούσαν αυτά τα δεδομένα να συλλεχθούν και να επεξεργαστούν από έναν υπερυπολογιστή και να συνθέσουν μία εικόνα; «Από το κοινό όραμα στην κοινή ζωή»Όλα, όμως, ξεκίνησαν από θεωρίες πάνω σε άλλες θεωρίες. «Υπήρχε μια άλλη αστροφυσικός, η Φεριάλ Οζέλ και αρχίσαμε και αναρωτιόμασταν: αν ποτέ θα μπορούσαμε να βρούμε ένα τηλεσκόπιο να το γυρίσουμε σε μια μαύρη τρύπα τι θα βλέπαμε και πολύ περισσότερο τι εξοπλισμό θα χρειαζόμασταν, για να κάνουμε κάτι τέτοιο; Δουλέψαμε πολύ σκληρά, αν και όλοι μας θεωρούσαν τρελούς, μας έλεγαν ότι αυτό που σκεφτόμασταν δε θα μπορούσε ποτέ να συμβεί. Μετά από δύο χρόνια παντρευτήκαμε κι έχουμε δυο όμορφα κορίτσια αυτή τη στιγμή. Ξεκινήσαμε εντελώς θεωρητικά χωρίς να ξέρουμε από την αρχή τι θα κάνουμε και πώς θα το κάνουμε. Έπρεπε να διασχίσουμε την «ομίχλη» που υπάρχει μπροστά στη μαύρη τρύπα. Δημιουργήσαμε γραφικές κάρτες υπολογιστών που τις βάλαμε να επιλύουν τις εξισώσεις του Αινστάιν σε πραγματικό χρόνο, κάτι που εκείνη την περίοδο δεν έκανε κανένας», ανέφερε ο κ. Ψάλτης. Κάπως έτσι κι ενώ η ιδέα του είχε αρχίσει να μετουσιώνεται σε ερευνητικό αποτέλεσμα, το 2013 για τον σκοπό του προγράμματος το Πανεπιστήμιο της Αριζόντα διέθεσε τον έβδομο πιο γρήγορο υπολογιστή στον κόσμο. Η συνέχεια της ιστορίας έχει γραφτεί πολλές φορές. Ραδιοτηλεσκόπια σε οκτώ διαφορετικές περιοχές της Γης -στον γεωγραφικό Νότιο Πόλο, την Ισπανία, τη Χαβάη, την Αριζόνα, το Μεξικό, το Κέιμπριτζ, τη Χιλή, που συνδέθηκαν μεταξύ τους συμβολομετρικά δημιούργησαν ένα τηλεσκόπιο στο μέγεθος της Γης. Σε ένα πείραμα που έμοιαζε απίθανο και πρώτοι πίστεψαν ο καθηγητής με τη σύζυγο του, εργάστηκαν τελικά εκατοντάδες ερευνητές από δεκάδες πανεπιστήμια και ερευνητικά κέντρα δεκάδων χωρών. Τρελές περιπέτειες και τέσσερις Ιανουάριοι στον Νότιο ΠόλοΟ καθηγητής μοιράστηκε με το κοινό τις ιστορίες που άφησαν έντονο αποτύπωμα στην εικοσαετή προσπάθεια. Από την περιπέτεια του τηλεσκοπίου στον Γεωγραφικό Νότιο Πόλο, μέχρι το ταξίδι κιβωτίων με σκληρούς δίσκους που κατέληξαν σε εργοστάσια με υφάσματα. «Για πέντε χρόνια τοποθετούσαμε σε διάφορες περιοχές του κόσμου τηλεσκόπια και συγκεκριμένα όργανα για γρήγορη εγγραφή δεδομένων. Μερικά από αυτά ήταν πολύ εύκολα. Το πιο δύσκολο στον Γεωγραφικό Νότιο Πόλο. Μπορείς να πας εκεί μόνο έξι μήνες τον χρόνο και αυτοί δεν ήταν οι κατάλληλοι για εμάς, γιατί ο Γαλαξίας που θέλουμε βγαίνει νύχτα στον νότιο πόλο. Τέσσερις Ιανουάριοι στον νότιο πόλο χρειάστηκαν για να μπορέσει το τηλεσκόπιο να γίνει μέρος του συστήματος. Και όταν το ανοίξαμε διαπιστώσαμε ότι το ένα τρίτο των σκληρών δίσκων ήταν κατεστραμμένο» θυμήθηκε. Όταν πια είχαν γίνει οι ταυτόχρονες παρατηρήσεις από όλα τα τηλεσκόπια -από τις 5 έως τις 11 Απριλίου 2017- είχε έλθει η ώρα της συλλογής όλων των δεδομένων, για να γίνει η σύνθεση της εικόνας. Η διαδικασία της συγκέντρωσης του υλικού δεν ήταν απλή υπόθεση. «Έπρεπε να περιμένουμε να ξημερώσει στον Νότιο Πόλο γιατί όταν είναι νύχτα δεν πετάει κανένα πτητικό μέσο. Μέσω ίντερνετ τα δεδομένα στους σκληρούς δίσκους δε θα έφταναν ποτέ, με αεροπλάνο θα έφταναν πολύ πιο γρήγορα. Βρεθήκαμε στη Βόννη και ανοίξαμε τα κουτιά. Σε ένα από αυτά αντί για σκληρούς δίσκους βρήκαμε υφάσματα. Και προφανώς κάποιο εργαστήριο, κάποιο εργοστάσιο κάπου στη Γερμανία άνοιξε ένα κιβώτιο και αντί να βρει υφάσματα βρήκε σκληρούς δίσκους. Οπότε για μερικές μέρες κοροϊδεύαμε ο ένας τον άλλον και λέγαμε… αντί για φωτογραφία μαύρης τρύπας, να πάρουμε ένα- δυο κοστουμάκια ο καθένας και να πάμε σπίτι μας μετά από είκοσι χρόνια, αλλά ευτυχώς αυτοί που τα βρήκαν τα επιστρέψανε», μοιράστηκε με το κοινό. Οι 16 αποτυχίες -μάθημα ζωήςΚλείνοντας την ομιλία του, δείχνοντας φωτογραφίες από φοιτητικές εκδρομές του τμήματος Αστροφυσικής του ΑΠΘ, ο Δημήτρης Ψάλτης επέλεξε να εμπνεύσει τους νεότερους όχι με την επιτυχία του, αλλά… με τις αποτυχίες του. «Υπάρχει κάτι που παλιά δεν το δείχναμε, αλλά αποφάσισα να το δείξω. Στην προσωπική ιστοσελίδα μου υπάρχει μια λίστα με όλες τις αιτήσεις για χρηματοδοτήσεις. Δεκαέξι φορές συνεχόμενα όταν ζητήσαμε χρήματα από την εθνική αρχή χρηματοδότησης της έρευνας για να κάνουμε αυτό το πείραμα, η πρόταση μας απορρίφθηκε. Δεκαέξι φορές μας έστειλαν πολύ καλές κρίσεις και ότι ήταν πάρα πολύ ωραία η ιδέα μας, αλλά κατέληγαν: σε καμία περίπτωση δεν θα το κάνετε να δουλέψει». «Στις ΗΠΑ λένε ότι ο ορισμός της παράνοιας είναι να κάνει κανείς το ίδιο πράγμα κάθε φορά και να περιμένει αποτέλεσμα διαφορετικό. Ήμασταν τρελοί για δέσιμο προφανώς, γιατί συνεχίσαμε να κάνουμε αυτό που κάναμε. Πεισμώσαμε, δουλέψαμε πολύ σκληρότερα. Όλοι μας λέγαν δε θα πετύχετε -εμείς λέγαμε θα το κάνουμε να πετύχει», είπε ο κ. Ψάλτης. Και προέτρεψε όλους τους νέους, όλους τους φοιτητές: «Μην απογοητευτείτε. Δεκαέξι φορές αρνητικές αιτήσεις. Βάλτε το κεφάλι κάτω, σκεφτείτε ότι αυτό που θα κάνετε θα δουλέψει και δείξτε σε όλους ότι αυτό που θα κάνετε θα δουλέψει. Θέλει θράσος για να κάνουμε μεγάλα βήματα στην επιστήμη. Η επιστήμη είναι η αλήθεια. Αυτό που κάναμε δεν ήταν τίποτε άλλο παρά μια περιέργεια. Μάθαμε ότι πρέπει να εμπιστευόμαστε την επιστήμη». Παρατηρώντας τη φωτογραφία με τους συμφοιτητές τους από την εκδρομή του 1990 ο καθηγητής κατέληξε: «Είχαμε πάει όλη ομάδα της αστρονομίας στο Περτούλι Τρικάλων. Είχε πάρα πολύ κακό καιρό, έβρεχε συνέχεια. Αλλά δε μας πείραζε γιατί ο λόγος που πήγαμε εκεί δεν ήταν για να μάθουμε αστρονομία, ήταν για να μάθουμε να αγαπάμε την επιστήμη, για να μπορέσουμε να αλλάξουμε τον τρόπο που βλέπουμε αυτό που κάνουμε. Όχι σαν μάθημα, όχι σαν δουλειά αλλά κάτι το οποίο είναι όλη μας η ζωή. Και αν δείτε κάθε χρόνο αυτές τις φωτογραφίες, θα μπορέσετε να μετρήσετε μέσα στα πρόσωπα βασικά όλους τους Έλληνες αστροφυσικούς σε όλον κόσμο». Πηγή ΑΠΕ-ΜΠΕ  ",https://www.tanea.gr/2020/03/09/science-technology/prosexos-i-proti-fotografia-mayris-trypas-tou-galaksia-tis-gis/
Tech,tanea.gr,Ο κοροναϊός μπορεί να καταπολεμηθεί με υπάρχοντα φάρμακα,17 Μαρτίου 2020 | 18:04,tanea.gr,"Μάχη για να βρεθεί το εμβόλιο αλλά και φάρμακα για την καταπολέμηση του κοροναϊού δίνουν καθημερινώς επιστήμονες. Ειδικοί ωστόσο ισχυρίζονται πως υπάρχοντα φάρμακα τα οποία χρησιμοποιούνται για την καταπολέμηση του HIV και της ελονοσίας, είναι αρκετά ισχυρά για να καταπολεμήσουν και τον κοροναϊό covid-19. Όπως ισχυρίζονται επιστήμονες, σύμφωνα με την βρετανική εφημερίδα «Express», η χλωροκίνη, ένα φάρμακο που καταπολεμά την ελονοσία και ο συνδυασμός που καταστέλλει τον HIV- λοπιναβίρη / ριτοναβίρη- έχουν αποδειχθεί αποτελεσματικά σε πρώιμο στάδιο δοκιμών σε ανθρώπους. Για τους Αυστραλούς, οι αντιρετροικοί παράγοντες, όπως η λοπιναβίρη και η ριτοναβίρη όπως και το φάρμακο χλωροκίνη κατά της ελονοσίας έχουν δείξει ενθαρρυντικά προκαταρκτικά αποτελέσματα, αναφέρει το επίμαχο δημοσίευμα. Οι Αυστραλοί ερευνητές δήλωσαν ότι τα αποτελέσματά τους ήταν τόσο ενθαρρυντικά φθάνοντας στο σημείο να υποστηρίξουν ότι τα φάρμακα «εξαφάνισαν» τον ιό από τον οργανισμό των ασθενών.  ",https://www.tanea.gr/2020/03/17/science-technology/o-koronaios-mporei-na-katapolemithei-me-yparxonta-farmaka/
Tech,tanea.gr,Ο κοροναϊός εξολόθρευσε τους ρύπους στην Αθήνα,20 Μαρτίου 2020 | 23:31,tanea.gr,"Σημαντική μείωση των τιμών της ρύπανσης της ατμόσφαιρας παρατηρείται στην Αθήνα, ύστερα από τη λήψη των προληπτικών μέτρων της κυβέρνησης για την αντιμετώπιση της εξάπλωσης του κοροναϊού, σύμφωνα με τα στοιχεία της διεύθυνσης Κλιματικής Αλλαγής και Ποιότητας της Ατμόσφαιρας (ΚΑΠΑ), τα οποία παρουσιάζει το ΑΠΕ-ΜΠΕ. Σύμφωνα με τα στοιχεία της ΚΑΠΑ, γίνεται φανερό ότι οι τιμές των συγκεντρώσεων των ρύπων εμφάνισαν μείωση από την περασμένη Τετάρτη, ενώ επηρεάστηκαν σημαντικά, ιδιαίτερα τις τελευταίες τρεις ημέρες 16, 17 & 18 Μαρτίου, οπότε και υπήρξε η κλιμάκωση των μέτρων. Ειδικότερα, με βάση τη σύγκριση των μέσων ημερήσιων τιμών συγκέντρωσης ανά ημέρα για το χρονικό διάστημα 11 Μαρτίου, όταν έκλεισαν τα σχολεία, έως και 18 Μαρτίου 2020, με το αντίστοιχο διάστημα του 2019, παρατηρείται συνολική μείωση της τάξης του 11,4% για τους ρύπους του διοξειδίου του αζώτου (ΝΟ2) ενώ για τα αιωρούμενα σωματίδια (ΑΣ10) η μείωση φθάνει στο 6,1%. Ειδικά δε, για το τριήμερο από 16-18 Μαρτίου, όταν και εντάθηκαν τα προληπτικά μέτρα της κυβέρνησης, οι ρύποι του διοξειδίου του αζώτου μειώθηκαν κατά 48,5% σε σχέση με την αντίστοιχη περυσινή περίοδο, ενώ οι ρύποι των αιωρούμενων σωματιδίων μειώθηκαν κατά 48,8% για την ίδια περίοδο. Όπως δήλωσε στο ΑΠΕ-ΜΠΕ ο γενικός γραμματέας Φυσικού Περιβάλλοντος και Υδάτων Κωνσταντίνος Αραβώσης, «η κατάσταση είναι εμπόλεμη και η κυβέρνηση την αντιμετωπίζει με τον καλύτερο δυνατό τρόπο. Το χρονικό διάστημα, ιδιαίτερα των τελευταίων τριών ημερών, είναι φανερό ότι υπάρχει σημαντική επιρροή όσον αφορά τη συγκέντρωση των ρύπων». Σύμφωνα με τον ίδιο, «τα μέτρα περιορισμού των μετακινήσεων επηρέασαν τις τιμές σε σημαντικό βαθμό», ωστόσο, όπως τονίζει, «για να έχουμε ασφαλή αποτελέσματα, θα πρέπει να τα παρακολουθήσουμε σε βαθύτερο χρονικό διάστημα». Όπως διευκρινίζει ο γενικός γραμματέας του ΥΠΕΝ, «τα μέτρα αυτά αφορούν την αντιμετώπιση του κοροναϊού και δεν είναι μόνιμα, άρα δεν προβλέπεται να επηρεάσουν την πολιτική της χώρας όσον αφορά την Ενέργεια και το Κλίμα». «Το θετικό είναι ότι το προσεχές διάστημα θα έχουμε ρύπους πολύ χαμηλότερους από τα επισφαλή όρια», αναφέρει ο κ. Αραβώσης, όμως όπως σημειώνει χαρακτηριστικά, «μακάρι να μην είχαμε αυτή την κατάσταση και να μη μειωνόταν κατ’ αυτό τον τρόπο η ρύπανση της ατμόσφαιρας». Για τη σύγκριση των τιμών έχουν επιλεγεί από το Τμήμα Ποιότητας της Ατμόσφαιρας του ΥΠΕΝ, οι σταθμοί κυκλοφορίας του Εθνικού Δικτύου Παρακολούθησης Ατμοσφαιρικής Ρύπανσης (ΕΔΠΑΡ) Πατησίων και Αριστοτέλους καθώς και ο περιαστικός σταθμός Γεωπονική. Όπως υπογραμμίζει από την πλευρά του το ΚΑΠΑ, «τα επίπεδα των εκπομπών από την κυκλοφορία των οχημάτων θεωρείται βέβαιο ότι έχουν επηρεαστεί λόγω των περιοριστικών μέτρων που έχουν ληφθεί για τον covid 19, σε σχέση με προηγούμενες χρονικές περιόδους. Οι συγκεντρώσεις των ρύπων, όμως, στην ατμόσφαιρα είναι συνάρτηση όχι μόνο των εκπομπών αλλά και της ατμοσφαιρικής χημείας και φυσικής». Σημειώνεται, τέλος, ότι το διοξείδιο του αζώτου είναι ο κατ’ εξοχήν ρύπος που επηρεάζεται από την κυκλοφορία των οχημάτων, όπως επίσης και για τα αιωρούμενα σωματίδια ΑΣ10, η συμμετοχή της κυκλοφορίας στις συγκεντρώσεις, είναι επίσης σημαντική.  ",https://www.tanea.gr/2020/03/20/science-technology/o-koronaios-eksolothreyse-tous-rypous-stin-athina/
Tech,tanea.gr,Δύο νέα συμπτώματα που ίσως υποδεικνύουν μόλυνση από τον ιό,23 Μαρτίου 2020 | 23:24,tanea.gr,"Δύο νέα συμπτώματα φαίνεται να προστίθενται σε αυτά της νόσου από τον κοροναϊό, σύμφωνα με δημοσίευμα των  New York Times  που επικαλείται αναφορές γιατρών από Βρετανία, ΗΠΑ και άλλες χώρες του κόσμου. Πρόκειται για την απώλεια όσφρησης και γεύσης, οι οποίες φαίνεται να αποτελούν πιθανές ενδείξεις μόλυνσης με τον νέο κοροναϊό. Την Παρασκευή, βρετανοί γιατροί, επικαλούμενοι αναφορές από συναδέλφους τους ανά τον κόσμο, ζήτησαν από ενήλικες που χάνουν τις αισθήσεις της όσφρησης και της γεύσης να αυτοπεριοριστούν για επτά ημέρες, ακόμα και αν δεν έχουν άλλα συμπτώματα, προκειμένου να επιβραδυνθεί η εξάπλωση του Covid-19. Τα διαθέσιμα δεδομένα είναι περιορισμένα, ωστόσο οι γιατροί ανησυχούν αρκετά για να προβούν σε προειδοποιήσεις. «Θέλουμε πραγματικά να καταστήσουμε γνωστό πως είναι μια ένδειξη μόλυνσης και πως οποιοδήποτε παρουσιάζει απώλεια της αίσθησης της όσφρησης θα έπρεπε να αυτοπεριοριστεί» σημείωσε η καθηγήτρια Κλερ Χόπκινς, πρόεδρος της British Rhinological Society .«Θα μπορούσε να συμβάλει στην επιβράδυνση της μετάδοσης και να σώσει ζωές». Μάλιστα, στην απώλεια όσφρησης αναφέρθηκε και ο εκπρόσωπος του ελληνικού υπουργείου Υγείας, Σωτήρης Τσιόδρας. «Πολλοί ασθενείς του κοροναϊού αρχικά χάνουν την όσφρησή τους. Είναι τελικά ένα σύμπτωμα. Δεν το περιμέναμε» δήλωσε, μεταξύ άλλων, κατά τη διάρκεια της ημερήσιας ενημέρωσης. «Βρισκόμαστε σε επαγρύπνηση συνεχώς. Είναι ένας άγνωστος ιός και πολλά είναι άγνωστα ακόμη» πρόσθεσε. Η στρατηγική των βρετανών γιατρών Σύμφωνα με το δημοσίευμα των  New York Times , η καθηγήτρια Κλερ Χόπκινς και ο Νιρμάλ Κούμαρ, πρόεδρος του ENT UK, οργάνωσης που αντιπροσωπεύει γιατρούς ΩΡΛ στη Βρετανία, έβγαλαν ανακοίνωση με την οποία συστήνεται στους υγειονομικούς η χρήση προσωπικού προστατευτικού εξοπλισμού κατά την περίθαλψη ασθενών που έχουν χάσει την αίσθηση της όσφρησης και αποθαρρύνεται η διενέργεια μη απαραίτητων διαδικασιών ενδοσκόπησης στη μύτη σε οποιονδήποτε, επειδή ο ιός αναπαράγεται στη μύτη και στον λαιμό και μια εξέταση θα μπορούσε να προκαλέσει βήχα ή φτερνίσματα που εκθέτουν τον γιατρό σε υψηλά επίπεδα ιού. Δύο ωτορινολαρυγγολόγοι στη Βρετανία που έχουν μολυνθεί είναι σε κρίσιμη κατάσταση, είπε η Χόπκινς. Προηγούμενες αναφορές από τη Γουχάν της Κίνας, όπου είχε εμφανιστεί αρχικά ο ιός, προειδοποιούσαν πως ωτορινολαρυγγολόγοι και οφθαλμίατροι μολύνονται και πεθαίνουν σε μεγάλους αριθμούς, τόνισε η Χόπκινς. Οι βρετανοί γιατροί επικαλούνται αναφορές από άλλες χώρες που υποδεικνύουν ότι σημαντικοί αριθμοί ασθενών με κοροναϊό βίωσαν ανοσμία, σημειώνοντας πως στη Νότια Κορέα, όπου γίνονται δοκιμές σε ευρεία κλίμακα, το 30% από 2.000 ασθενείς που βρέθηκαν θετικοί είχαν βιώσει ανοσμία ως κύριο σύμπτωμα (επρόκειτο για ήπιες περιπτώσεις). Στοιχεία από τις ΗΠΑ Η Αμερικανική Ακαδημία Ωτορινολαρυγγολογίας ανήρτησε στην ιστοσελίδα της πληροφορίες όπου αναφερόταν πως αυξανόμενα στοιχεία υποδεικνύουν ότι η απώλεια ή η μείωση των αισθήσεων της όσφρησης και της γεύσης αποτελούν σημαντικά συμπτώματα που συνδέονται με τον Covid-19 και ότι έχουν εντοπιστεί σε ασθενείς που εν τέλει βρέθηκαν θετικοί χωρίς άλλα συμπτώματα. Τα συμπτώματα αυτά, απουσία αλλεργιών ή ρινίτιδας, θα έπρεπε να σημάνουν «συναγερμό» για τους γιατρούς προκειμένου να εξετάζουν ασθενείς για τον ιό και να λαμβάνει χώρα απομόνωση και εξέταση αυτών των ατόμων, ανέφερε η ακαδημία. «Υπάρχουν αυξανόμενα στοιχεία πως οι ωτορινολαρυγγολόγοι είναι μεταξύ των ομάδων υψηλότερου κινδύνου όταν πραγματοποιούν επεμβάσεις και εξετάσεις στο ανώτερο αναπνευστικό» τονίζεται. «Υψηλός βαθμός εξάπλωσης του Covid-19 σε ωτορινολαρυγγολόγους έχει αναφερθεί από την Κίνα, την Ιταλία και το Ιράν, σε πολλές περιπτώσεις καταλήγοντας σε θάνατο». Την ίδια ώρα, έρευνα από τη Νότια Κορέα διαπίστωσε πως το 30% περίπου 2.000 ασθενών που βρέθηκαν θετικοί είχαν αναφέρει ανοσμία. Ακόμη, ο Χέντρικ Στρέεκ, γερμανός ιολόγος από το Πανεπιστήμιο της Βόννης που έκανε συνεντεύξεις με ασθενείς, έχει πει ότι τουλάχιστον τα 2/3 άνω των 100 ατόμων με τα οποία μίλησε, που περνούσαν ήπια την ασθένεια, ανέφεραν απώλεια όσφρησης και γεύσης για αρκετές ημέρες.  ",https://www.tanea.gr/2020/03/23/science-technology/dyo-nea-symptomata-pithanes-endeikseis-molynsis-apo-ton-io/
Tech,tanea.gr,Νέα δεδομένα από Ελληνες επιστήμονες για την καταπολέμηση του ιού,19 Μαρτίου 2020 | 23:17,tanea.gr,"Νέα στοιχεία για την αντιμετώπιση της βαριάς πνευμονίας που προκαλεί ο κοροναϊός, φέρνει στο φως η έρευνα της Ελληνικής Ομάδας Μελέτης της Σήψης για τους βαρέως Πάσχοντες, στα εργαστήρια του Αττικού Νοσοκομείου. Ο καθηγητής παθολογίας-λοιμώξεων στη Δ’ Παθολογική Κλινική στο Αττικό Νοσοκομείο Βαγγέλης Γιαμαρέλλος και συντονιστής της Ελληνικής Ομάδας Μελέτης της Σήψης για τους Βαρέως Πάσχοντες δήλωσε στο ΑΠΕ-ΜΠΕ ότι η συγκεκριμένη ομάδα πήρε αίμα από τους πρώτους αρρώστους στην Ελλάδα, με μέτρια πνευμονία και σοβαρή αναπνευστική ανεπάρκεια. «Τα αίματα αυτά αναλύθηκαν στο εργαστήριο ανοσολογίας της Δ’ Παθολογικής Κλινικής του Αττικού Νοσοκομείου. Εκεί βρέθηκε για πρώτη φορά στον κόσμο ο μηχανισμός με τον οποίο ο ιός αυτός προκαλεί κατάρρευση του ανοσοποιητικού συστήματος, και οδηγεί σε αυτή τη βαριά πνευμονία, όπου ξαφνικά ο άρρωστος νιώθει δύσπνοια και χρειάζεται να διασωληνωθεί για να κρατηθεί στη ζωή». Ο καθηγητής, εξηγεί πως από την ανάλυση αυτή προέκυψαν δύο σημεία «στόχοι», δηλαδή, μόρια που κυκλοφορούν στο αίμα, στα οποία αν παρέμβουμε και τα μπλοκάρουμε με βιολογικούς παράγοντες (μονοκλωνικά αντισώματα) γεννώνται ελπίδες να θεραπευτούν οι βαριά ασθενείς. Η ανάλυση αυτή, όπως έκανε γνωστό ο καθηγητής, παρουσιάστηκε στην Επιτροπή Αντιμετώπισης Εκτάκτων Συμβάντων Δημόσιας Υγείας από Λοιμογόνους Παράγοντες, την Τρίτη και «αποτελεί τη βάση για ένα πρωτόκολλο έγκυρης έναρξης της θεραπείας». Επίσης υπάρχει διαθέσιμη εξέταση αίματος, σύμφωνα με τον κ. Γιαμαρέλλο που μπορεί να διαγνώσει πολύ νωρίς ποιος άρρωστος χρειάζεται θεραπεία. Η συγκεκριμένη εξέταση προτείνεται να μπει και αυτή στο πρωτόκολλο. Στην Ελληνική Ομάδα Μελέτης της Σήψης για τους Βαρέως Πάσχοντες, η οποία δραστηριοποιείται εδώ και 14 χρόνια, βρίσκονται διακεκριμένοι λοιμωξιολόγοι και εντατικολόγοι της χώρας.  ",https://www.tanea.gr/2020/03/19/science-technology/nea-dedomena-apo-ellines-epistimones-gia-tin-katapolemisi-tou-iou/
Tech,tanea.gr,Το έτος στη Γη πριν από 70 εκατομμύρια χρόνια είχε 372 ημέρες,12 Μαρτίου 2020 | 09:31,tanea.gr,"Η Γη περιστρεφόταν πιο γρήγορα στο τέλος της εποχής των δεινοσαύρων πριν περίπου 70 εκατομμύρια χρόνια, από ό,τι σήμερα, πράγμα που είχε ως αποτέλεσμα το 24ωρο της μέρας να είναι κατά μισή περίπου ώρα μικρότερο (23,5 ώρες) και το έτος να έχει 372 αντί για 365 μέρες, καθώς ο πλανήτης πραγματοποιούσε περισσότερες περιστροφές στη διάρκεια ενός χρόνου. Αυτό είναι το συμπέρασμα μιας νέας ευρωπαϊκής επιστημονικής έρευνας που βασίστηκε στη μελέτη των απολιθωμάτων ενός αρχαίου μαλάκιου της Ύστερης Κρητιδικής Περιόδου. Οι ερευνητές, με επικεφαλής τον γεωχημικό Νιλς ντε Βίντερ του Ελευθέρου Πανεπιστημίου των Βρυξελλών, έκαναν τη σχετική δημοσίευση στο περιοδικό παλαιοωκεανογραφίας και παλαιοκλιματολογίας «Paleoceanography & Paleoclimatology». Το αρχαίο μαλάκιο σαν αχιβάδα, που βρέθηκε στα σημερινά βουνά του Ομάν (μια περιοχή που τότε ήταν τροπικά ρηχά νερά) αναπτυσσόταν γρήγορα και κάθε μέρα πρόσθετε στο σώμα του δακτυλίους ανάπτυξης, όπως συμβαίνει με τους κορμούς των δέντρων, κάτι που επιτρέπει τη δενδροχρονολόγηση. Οι επιστήμονες χρησιμοποίησαν λέιζερ για να μετρήσουν με ακρίβεια τους δακτυλίους αυτούς και να κάνουν νέες εκτιμήσεις για τη διάρκεια της μέρας πριν 70 εκατ. χρόνια. Επιπλέον, η ανάλυση δείχνει ότι οι θερμοκρασίες των ωκεανών εκείνης της εποχής ήσαν πολύ υψηλότερες από τις σημερινές, φθάνοντας ακόμη και τους 40 βαθμούς Κελσίου τα καλοκαίρια και ξεπερνώντας τους 30 βαθμούς το χειμώνα. Τα εν λόγω μαλάκια εξαφανίστηκαν μαζί με τους δεινόσαυρους της ξηράς μετά την πτώση μεγάλου αστεροειδούς στην περιοχή του Μεξικού πριν 66 εκατομμύρια χρόνια. Η διάρκεια του έτους δεν έχει αλλάξει στην εξέλιξη της Γης, όμως ο αριθμός των ημερών του έτους συνεχώς μικραίνει, καθώς οι μέρες μεγαλώνουν, κάτι που οφείλεται στην επιβράδυνση της περιστροφής του πλανήτη μας, καθώς η Σελήνη απομακρύνεται με ρυθμό 3,82 εκατοστών ετησίως. Όσο πιο μακριά βρίσκεται το φεγγάρι, τόσο πιο αργά κινείται η Γη γύρω από τον εαυτό της και άρα τόσο μεγαλώνει η διάρκεια μιας πλήρους περιστροφής, δηλαδή μιας μέρας.  ",https://www.tanea.gr/2020/03/12/science-technology/i-gi-eixe-372-meres-to-xrono-prin-70-ekatommyria-xronia/
Tech,tanea.gr,Κοροναϊός: Η NASA αναστέλλει τις δοκιμές για την αποστολή στη Σελήνη λόγω κρουσμάτων στο προσωπικό της,20 Μαρτίου 2020 | 14:45,tanea.gr,"Η αμερικανική διαστημική υπηρεσία NASA ανακοίνωσε πως αναστέλλει τις δοκιμές για τον πύραυλο και το διαστημικό σκάφος της αποστολής της Άρτεμις στη Σελήνη, εξαιτίας του αυξημένου αριθμού μελών του προσωπικού της που έχουν προσβληθεί από τον κοροναϊό. Η NASA κλείνει το κέντρο συναρμολόγησης στο Μισού, στη Νέα Ορλεάνη, όπου κατασκευάζεται ο εκτοξευτήρας Space Launch System (SLS) καθώς και το κέντρο δοκιμών Stennis Space Center στην Πολιτεία του Μισισίπι, ανακοίνωσε χθες ο διοικητής της Τζιμ Μπράιντενστιν. Η απόφαση «για το Stennis οφείλεται στον αύξοντα αριθμό ασθενών από Covid-19 στον πληθυσμό γύρω από το κέντρο, στον αριθμό των ίδιων των εργαζομένων που βρίσκονται σε απομόνωση εκεί και στο ένα επιβεβαιωμένο κρούσμα στην ομάδα μας στο Stennis», τόνισε ο ίδιος. «Η NASA πρόκειται προσωρινά να αναστείλει την παραγωγή και τις δοκιμές των υλικών του SLS και του (διαστημικού σκάφους )Orion. Η NASA κι οι ομάδες υπεργολάβων της πρόκειται με συντεταγμένο τρόπο να δρομολογήσουν το κλείσιμο των εγκαταστάσεων, ώστε το υλικό να φυλάσσεται ασφαλώς έως ότου καταστεί δυνατή η επανέναρξη των εργασιών», πρόσθεσε. Η πανδημία του κοροναϊού αναμένεται ότι θα δημιουργήσει προβλήματα στο πρόγραμμα της αμερικανικής κυβέρνησης να αποστείλει ομάδα της στη Σελήνη έως το 2024. «Έχουμε συναίσθηση πως θα υπάρξουν επιπτώσεις στις αποστολές της NASA, όμως όσο οι ομάδες μας αναλύουν την παγκόσμια κατάσταση για να μειώσουμε τους κινδύνους, η πρώτιστη προτεραιότητά μας είναι η υγεία και η ασφάλεια του προσωπικού μας», επεσήμανε ο Μπράιντενστιν. Η αποστολή του προγράμματος Άρτεμις είναι η πρώτη μίας σειράς φιλόδοξων εγχειρημάτων της NASA για μακρόχρονη παραμονή ανθρώπων στην επιφάνεια της Σελήνης, ώστε να εξετασθεί εάν είναι δυνατόν να αναπτυχθούν τεχνικές που απαιτούνται για επανδρωμένες αποστολές στην επιφάνεια του Άρη.  ",https://www.tanea.gr/2020/03/20/science-technology/koronaios-i-nasa-anastellei-tis-dokimes-gia-tin-apostoli-sti-selini-logo-krousmaton-sto-prosopiko-tis/
Tech,tanea.gr,Τσιόδρας: Στη Βρετανία θέλουν να εξαπλωθεί ο κοροναϊός,16 Μαρτίου 2020 | 21:43,tanea.gr,"Κριτική για τα πολύ χαλαρά μέτρα που έχει πάρει η Βρετανία πέταξε ο καθηγητής Σωτήρης Τσιόδρας κατά τη διάρκεια της ενημέρωσης για τον κοροναϊό τη Δευτέρα. Συγκεκριμένα, ο επικεφαλής της επιτροπής του Υπουργείου Υγείας για τον κοροναϊό τόνισε η στρατηγική Δημόσιας Υγείας της Μεγάλης Βρετανίας είναι να αφήσει τον ιό να εξαπλωθεί. «Θα να πω ότι, όπως γνωρίζετε, άτομα τα οποία έρχονται από το εξωτερικό τις τελευταίες ημέρες κατακλύζουν την πατρίδα μας και αυτό αφορά και πολύ νέο κόσμο, ο οποίος έρχεται από χώρες που υπάρχει μεγάλη εξάπλωση του ιού, όπως το Ηνωμένο Βασίλειο, του οποίου η στρατηγική Δημόσιας Υγείας είναι να αφήσει να εξαπλωθεί ο ιός», επισήμανε ο ίδιος. Ο καθηγητής τόνισε επίσης πως είναι πολύ σημαντικό όσοι έρχονται από το εξωτερικό να αποφεύγουν τις επαφές ειδικά με τους ηλικιωμένους ανθρώπους. «Θέλω να τονίσω εδώ τη μεγάλη σημασία της απομόνωσης κατοίκων, του περιορισμού των επαφών των νέων αυτών ανθρώπων, οι οποίοι δεν κινδυνεύουν τόσο όσο οι ηλικιωμένοι από τον ιό, αλλά μπορούν να μεταδώσουν τον ιό σε ευπαθείς ομάδες στο σπίτι τους», ανέφερε χαρακτηριστικά. Ανοσία της αγέλης: Τι είναι το πείραμα που ακολουθεί η Βρετανία «Ανοσία της αγέλης» είναι όταν αρκετά άτομα γίνονται ανθεκτικά σε μια ασθένεια – μέσω εμβολιασμού ή προηγούμενης έκθεσης – και δεν μπορούν πλέον οι ιοί να διαδοθούν σημαντικά στον υπόλοιπο πληθυσμό. Σύμφωνα με ρεπορτάζ της Telegraph, εφόσον δεν υπάρχει διαθέσιμο εμβόλιο για το κοροναϊό, η «ανοσία της αγέλης» εξαρτάται από αρκετούς ανθρώπους που έχουν μολυνθεί για να μειωθεί ο αντίκτυπος της νόσου. Ο καθηγητής Sir Patrick δήλωσε στο Sky News ότι περίπου το 60% του πληθυσμού του Ηνωμένου Βασιλείου θα πρέπει να μολυνθεί από κοροναϊό, προκειμένου η κοινωνία να αποκτήσει ανοσία από τα μελλοντικά κρούσματα. Προς το παρόν, δεν υπάρχει αμφιβολία ότι χιλιάδες άνθρωποι στο Ηνωμένο Βασίλειο έχουν ήδη εκτεθεί στον κοροναϊό  και θα έχουν αποκτήσει ανοσία και ότι αυτό θα συνεχιστεί καθώς οι άνθρωποι θα συνεχίσουν να κινούνται ελεύθερα. Ενώ αυτή η έκθεση συνεχίζεται, η Βρετανική κυβέρνηση ελπίζει ότι η εξάπλωση τουν ιού μπορεί ακόμα να επιβραδυνθεί και να μειωθεί, λέγοντας στους ανθρώπους να παραμείνουν στο σπίτι για επτά ημέρες εάν είναι άρρωστοι. Δημιουργώντας ένα «δακτύλιο ανοσοποιημένων ανθρώπων» για την προστασία των ευάλωτων Και σε κάποιο σημείο, οι ηλικιωμένοι και όσοι έχουν σοβαρά προβλήματα υγείας θα «κουκουλωθούν» από τον ιό, λέγοντας ότι πρέπει να μένουν στο σπίτι όσο το δυνατόν περισσότερο και να μειώνουν την κοινωνική επαφή, ανεξάρτητα από το εάν είναι άρρωστοι ή όχι. Η καθηγήτρια Beate Kampmann, Διευθύντρια του κέντρου εμβολίων της Σχολής Υγιεινής και Τροπικής Ιατρικής του Λονδίνου, δήλωσε ότι η βρετανική Κυβέρνηση φαίνεται να εκτελεί μια διττή προσέγγιση. Είπε ότι το «κουκούλωμα» σημαίνει ότι ένας «δακτύλιος άνοσων ανθρώπων» προστατεύει τους ευάλωτους ανθρώπους στην μέση. «Εάν κουκουλώσεις τους ηλικιωμένους και αυξήσεις την ανοσία της αγέλης, τότε η εξάπλωση του ιού στην κοινότητα σε λίγους μήνες θα είναι χαμηλότερη», ανέφερε. Το να ζητάς από τους ανθρώπους να αυτο-απομονώνονται στο σπίτι για επτά ημέρες αν είναι άρρωστοι είναι ένας τρόπος επιβράδυνσης της μετάδοσης και «ισοπέδωσης της καμπύλης», είπε. Ωστόσο, πρόσθεσε ότι πιστεύει ότι αυτοί που κινδυνεύουν περισσότερο από σοβαρές ασθένειες – όπως αυτοί με σοβαρές υποκείμενες συνθήκες υγείας – πρέπει ήδη να τεθούν σε  αυτοαπομόνωση. «Οι άνθρωποι που δεν είναι τόσο ευάλωτοι θα είναι οι πρώτοι που θα αποκτήσουν την ανοσία που περιμένω, αλλά αυτό δεν θα είναι ποτέ 100%», πρόσθεσε. «Επιτρέποντας την ελεύθερη εξάπλωσης σε νοσηλευτικά ιδρύματα και ούτω καθεξής θα ήταν καταστροφή»  ",https://www.tanea.gr/2020/03/16/science-technology/tsiodras-sti-vretania-theloun-na-eksaplothei-o-koronaios/
Tech,tanea.gr,Γιατί οι γυναίκες δείχνουν περισσότερο... τσαγανό απέναντι στον κοροναϊό;,25 Μαρτίου 2020 | 20:32,tanea.gr,"Απάντηση στο ερώτημα δημοσιογράφου αν οι γυναίκες είναι τελικά το «ισχυρό φύλο» όσον αφορά τον κοροναϊό έδωσε ο εκπρόσωπος Τύπου του υπουργείου Υγείας, λοιμωξιολόγος Σωτήρης Τσιόδρας. Όπως τόνισε κατά την καθιερωμένη ενημέρωση για τον ιό «φαίνεται ότι οι άνδρες προσβάλλονται περισσότερο από τον νέο κοροναϊό από τις γυναίκες, δεν ξέρουμε γιατί ακριβώς συμβαίνει αυτό». Ο λοιμοξιωλόγος του υπουργείου Υγείας ανέφερε ότι υπάρχουν δεδομένα από τον SARS και τον MERS που το επιβεβαιώνουν. «Ίσως έχει να κάνει με το κάπνισμα και την κατανάλωση αλκοόλ, τα οποία είναι συνήθειες που εντοπίζονται συχνότερα στους άνδρες. Φαίνεται ότι έχουν κάποιο ρόλο τα οιστρογόνα του γυναικείου φύλου και φαίνεται ότι οι γυναίκες έχουν γενικότερα ισχυρότερο αμυντικό σύστημα» τόνισε. «Θα δούμε αν θα επιβεβαιωθεί μέχρι το τέλος της επιδημίας. Παρόλα αυτά και οι γυναίκες πρέπει να προσέχουν» επισήμανε ο λοιμοξιωλόγος. Σε ό,τι αφορά τα κρούσματα σε μικρότερες ηλικίες, ο κ Τσιόδρας προειδοποίησε εκ νέου ότι «ο ιός δεν σέβεται καμία ηλικία, μπορεί να υπάρχουν κρούσματα και σε νέους ανθρώπους». Δείτε το σχετικό βίντεο",https://www.tanea.gr/2020/03/25/science-technology/giati-oi-gynaikes-deixnoun-perissotero-tsagano-apenanti-ston-koronaio/
Tech,tanea.gr,«Βόμβα» από την Οξφόρδη – Ίσως έχει προσβληθεί το 50% των Βρετανών,24 Μαρτίου 2020 | 23:14,tanea.gr,"Ο νέος κοροναϊός μπορεί να έχει ήδη μολύνει πολύ περισσότερους ανθρώπους στο Ηνωμένο Βασίλειο από ό,τι είχαν εκτιμήσει οι επιστήμονες -ίσως το μισό πληθυσμό- σύμφωνα με έρευνα του πανεπιστημίου της Οξφόρδης, την οποία φιλοξενούν οι  Financial Times . Μπορεί ο Μπόρις Τζόνσον να ανακοίνωσε, το βράδυ της Δευτέρας, αυστηρότατα μέτρα για τον περιορισμό εξάπλωσης του ιού, με αποκορύφωμα τον περιορισμό της κυκλοφορίας τουλάχιστον για τρεις εβδομάδες, ωστόσο ίσως ήταν αργά, όπως αποδεικνύει σχεδιάγραμμα επιδημιολόγων, βάσει του οποίου η συντριπτική πλειονότητα των κατοίκων της Αγγλίας υποφέρουν από συμπτώματα. Εάν επαληθευτούν τα στοιχεία της πανεπιστημιακής έρευνας, αυτό σημαίνει ότι λιγότερο από ένας στους χίλιους θα χρειαστούν νοσηλεία, δήλωσε η Σουνέτα Γκούπτα, καθηγήτρια θεωρητικής επιδημιολογίας, η οποία ηγήθηκε της μελέτης. Όπως διαπιστώνει η έρευνα της Οξφόρδης, η συντριπτική πλειονότητα όσων νοσούν από κοροναϊό είτε αναπτύσσει ήπια συμπτώματα είτε είναι ασυμπτωματικοί. «Πρέπει να ξεκινήσουμε αμέσως έρευνες μεγάλης κλίμακας για να αξιολογήσουμε το στάδιο της επιδημίας που είμαστε τώρα» πρόσθεσε, όπως αναφέρουν οι FT. Σύμφωνα με την έρευνα, ο κοροναϊός έφτασε στη Μεγάλη Βρετανία στα μέσα Ιανουαρίου. Όπως και πολλές λοιμώξεις, εξαπλώθηκε χωρίς να γίνει αντιληπτό για περισσότερο από έναν μήνα. Μάλιστα, τα πρώτα κρούσματα ανακοινώθηκαν στη Βρετανία περί τα τέλη Φεβρουαρίου. Η ανοσία της αγέλης Η έρευνα επαναφέρει στο προσκήνιο την «ανοσία της αγέλης», τη θεωρία δηλαδή ότι ο ιός θα σταματήσει να εξαπλώνεται όταν αρκετοί άνθρωποι δημιουργήσουν ανοσία επειδή έχουν ήδη μολυνθεί. Η κυβέρνηση όμως εγκατέλειψε τη θεωρία αυτή, επιτρέποντας την ελεγχόμενη εξάπλωση του ιού, αφού οι επιστημονικοί σύμβουλοί της ανέφεραν ότι αυτό θα έπληττε το βρετανικό σύστημα Υγείας.  ",https://www.tanea.gr/2020/03/24/science-technology/vomva-apo-tin-oksfordi-isos-exei-prosvlithei-to-50-ton-vretanon/
Tech,tanea.gr,Κοροναϊός: Γιατί είναι πιο επικίνδυνη η εργασία στο γραφείο,26 Μαρτίου 2020 | 00:02,tanea.gr,"Εκατομμύρια εργαζόμενοι από όλο τον κόσμο εγκατέλειψαν τα γραφεία τους μετά τις οδηγίες της εκάστοτε κυβέρνησης, όπου ζητούσαν να δουλέψουν από το σπίτι τους, όπου αυτό είναι δυνατόν. Πρόκειται για μια προσπάθεια να περιοριστεί η εξάπλωση του  κοροναϊού , καθώς όλοι οι ειδικοί πιστεύουν ότι οι εργαζόμενοι είναι πιο ασφαλείς απομονωμένοι στο σπίτι τους. Σύμφωνα με τους ειδικούς, η απομάκρυνση από τα γραφεία μπορεί πράγματι να επιβραδύνει την εξάπλωση του κοροναϊού. Τα γραφεία υπήρξαν και είναι πρωταρχικοί χώροι διάδοσης των ιών και των βακτηριδίων, τονίζει σε ρεπορτάζ του το BBC. Είναι πιθανό να είστε εξοικειωμένοι με τον κύκλο: κάθε εποχή ένας ιός θα περάσει από έναν συνάδελφο σε αρκετούς ακόμη. Ένα άτομο θα φτάσει στο γραφείο με φτάρνισμα, βήχα, όχι κάτι σοβαρό. Αλλά θα μεταδώσει οποιουσδήποτε ιούς έχουν στους συναδέλφους τους. Και ο κύκλος θα συνεχιστεί. Κάθε εποχή, ένας ιός «γυρίζει». Οι ερευνητές έχουν δείξει ότι τα μικρόβια, οι ιοί και τα βακτήρια εξαπλώνονται εύκολα σε ένα γραφείο. Ο Krissi Hewitt, διευθυντής της θεσμικής έρευνας και των στρατηγικών πρωτοβουλιών της Σχολής Επιστημών και Μαθηματικών της Βόρειας Καρολίνας, έχει διερευνήσει την πολυμορφία και την αφθονία της μικροβιακής ζωής στα γραφεία. «Οι άνθρωποι περνούν ένα μεγάλο μέρος της καθημερινής ζωής τους στα γραφεία, όπου οι κοινόχρηστοι χώροι και η υψηλή αλληλεπίδραση με κοινές επιφάνειες αυξάνουν την ποσότητα μικροβίων στις επιφάνειες και στον αέρα» λέει. Με άλλα λόγια, πολλές από τις επιφάνειες στο γραφείο σας θα μπορούσαν να είναι φορείς για τη διάδοση του ιού. Και όσο περισσότεροι συνεργάτες τους αγγίζουν, τόσο μεγαλύτερος είναι ο κίνδυνος μόλυνσης. Ο Jonathan Sexton, ερευνητής στο Κολλέγιο Δημόσιας Υγείας του Πανεπιστημίου της Αριζόνα, διαπίστωσε ότι τα μέρη όπως τα ψυγεία, οι λαβές των συρταριών, οι χειρολαβές των βρυσών, οι πόρτες εξόδου και οι καφετιέρες τείνουν να έχουν τις υψηλότερες συγκεντρώσεις μικροβίων. Τα μικρόβια ταξιδεύουν γρήγορα Και τα μικρόβια ταξιδεύουν γρήγορα, σύμφωνα με μελέτη της Αμερικανικής Εταιρείας Μικροβιολογίας. Οι ερευνητές έβαλαν δείγμα ενός αβλαβούς ιού σε ένα μόνο πόμολο ή τραπέζι σε ένα κτίριο γραφείων. Ο πρώτος χώρος που μολύνθηκε ήταν η αίθουσα διάλειμμα για καφέ, λέει ο ερευνητής ερευνητής Charles Gerba, μικροβιολόγος στο Πανεπιστήμιο της Αριζόνα. Μέσα σε δύο έως τέσσερις ώρες, ο ιός μπορεί να ανιχνευθεί στο 40% έως 60% των εργαζομένων, των επισκεπτών και των αντικειμένων που αγγίζουν συχνά. Η κακή υγιεινή από τους υπαλλήλους γραφείου μπορεί να επιδεινωθεί και από αυτό: έρευνα του 2019 στο Ηνωμένο Βασίλειο έδειξε ότι μόνο το 61% των Βρετανών σε γραφεία έπλενε καλά με ζεστό νερό και σαπούνι τα χέρια του, αφού πήγαινε στην τουαλέτα.  ",https://www.tanea.gr/2020/03/26/science-technology/koronaios-giati-einai-pio-epikindyni-i-ergasia-sto-grafeio/
Tech,tanea.gr,Κοροναϊός : Facebook και Instagram μειώνουν την ποιότητα των βίντεο στην Ευρώπη για να αντέξουν τα δίκτυα,23 Μαρτίου 2020 | 09:20,tanea.gr,"To Facebook θα υποβαθμίσει την ποιότητα του βίντεo streaming τόσο στη δική του πλατφόρμα όσο και σε εκείνη του θυγατρικού Instagram στην Ευρώπη, ανταποκρινόμενο στην έκκληση της Ευρωπαϊκής Επιτροπής την προηγούμενη εβδομάδα. Αυτό γίνεται προκειμένου να μην υπερφορτωθούν και υποστούν συμφόρηση τα ευρυζωνικά δίκτυα, λόγω των αυξημένων απαιτήσεων ηλεκτρονικής διακυβέρνησης, τηλεργασίας, εκπαίδευσης εξ αποστάσεως, ψηφιακής ψυχαγωγίας, αλλά και ηλεκτρονικών υπηρεσιών υγείας εξαιτίας του κοροναϊού. Είχε προηγηθεί ανάλογη πρωτοβουλία εκ μέρους του Netflix, του YouTube και της Amazon. Εκπρόσωπος του Facebook δήλωσε ότι «προκειμένου να συμβάλουμε, ώστε να αποτραπεί τυχόν συμφόρηση του δικτύου, θα μειώσουμε πρόσκαιρα τα bits των βίντεο στο Facebook και στο Instagram στην Ευρώπη». Αυτό θα κρατήσει όσο συνεχίσουν να υπάρχουν ανησυχίες για την ομαλή λειτουργία των δικτύων, σύμφωνα με το πρακτορείο Ρόιτερς. Το Netflix και το YouTube έχουν ορίσει ένα όριο 30 ημερών για την υποβάθμιση της ποιότητας των δικών τους βίντεο, ενώ η Disney είπε ότι θα κάνει περικοπή κατά τουλάχιστον 25% της ποιότητας των δικών της βίντεο σε όλες τις ευρωπαϊκές χώρες όπου θα θέσει σε κυκλοφορία την επόμενη εβδομάδα τη νέα υπηρεσία της Disney+, ανταγωνιστική του Netflix. Το βίντεο συνεχούς ροής (streaming) μπορεί να καταλαμβάνει ακόμη και τα δύο τρίτα της κίνησης δεδομένων στα σταθερά και κινητά ευρυζωνικά δίκτυα. Πηγή: ΑΜΠΕ  ",https://www.tanea.gr/2020/03/23/science-technology/koronaios-facebook-kai-instagram-meionoun-tin-poiotita-ton-vinteo-stin-eyropi-gia-na-anteksoun-ta-diktya/
Tech,tanea.gr,Κλινικές δοκιμές στην Οξφόρδη για τη θεραπεία από τον COVID-19,23 Μαρτίου 2020 | 20:15,tanea.gr,"Εντείνονται διαρκώς οι προσπάθειες των επιστημόνων για να βρουν  μία αποτελεσματική θεραπεία των συμπτωμάτων του κοροναϊού, εν αναμονή της ανάπτυξης του εμβολίου, με βρετανούς ερευνητές να μελετούν την πιθανή συμβολή ενός σκευάσματος για τον ιό HIV κι ενός στεροειδούς, ενώ στον Καναδά εξετάζουν κλινικά την πιθανή χρήση μίας αντιφλεγμονώδους ουσίας–της κολχικίνης–για την αντιμετώπιση των πνευμονικών επιπλοκών και των θανάτων από τη νόσο. Στο Παν/μιο της Οξφόρδης στη Βρετανία, ξεκίνησε η κλινική δοκιμή στους πρώτους ασθενείς, που επιλέγησαν μέσα από το Εθνικό Σύστημα Υγείας, για το AbbVie’s Kaletra–έναν συνδυασμό λοπιναβίρης και ριτοναβίρης–,που συνήθως χρησιμοποιείαι στην καταπολέμηση του AIDS και του στεροειδούς δεξαμεθαζόνη, η οποία χρησιμοποιείται ως αντιφλεγμονώδες σε ένα ευρύ φάσμα περιπτώσεων. Οι ερευνητές επισημαίνουν πως είναι δυνατόν κάποια από τα υπάρχοντα φάρμακα να αποδειχθούν ευεργετικά στη μάχη κατά του κοροναϊού, χωρίς η αποτελεσματικότητά τους να είναι και εγγυημένη. Όπως για παράδειγμα, η δοκιμή σε μικρή κλίμακα του φαρμάκου κατά του AIDS στην Κίνα έδειξε πως «δεν είχε ορατά αποτελέσματα» στην ανταπόκριση του οργανισμού κατά του ιού. Ο επικεφαλής της έρευνας Πίτερ Χόρμπι κι η ομάδα του δηλώνουν πως δεδομένου ότι οι παρενέργειες αυτών των φαρμάκων είναι ήδη γνωστές, η δοκιμή μπορεί να επικεντρωθεί στην επίδρασή τους στον covid-19. «Όσοι ενήλικοι εισάγονται με συμπτώματα κοροναϊού θα πρέπει να έχουν την ευκαιρία να συμμετέχουν στις δοκιμές και να συμβάλουν στη βελτίωση της φροντίδας όλων», δηλώνει ο Χόρμπι, καθηγητής πρωτοεμφανιζόμενων λοιμωδών νόσων στην Οξφόρδη. «Όλοι οι ασθενείς θα λαμβάνουν την κανονική φαρμακευτική αγωγή, ανεξαρτήτως σε ποιά ομάδα νοσηλείας θα καταταγούν», τονίζει, προσθέτοντας πως στο μέλλον οι δοκιμές θα επεκταθούν και σε άλλες πιθανές αγωγές, που θα είναι διαθέσιμες. –Την ίδια στιγμή, Καναδοί ερευνητές δημοσίευσαν σήμερα μελέτη για τη χρήση της αντιφλεγμονώδους κολχικίνης για την αντιμετώπιση των σοβαρών πνευμονικών επιπλοκών, που οδηγούν και σε θάνατο, που προκαλεί ο κοροναϊός κι είναι γνωστές ως «φλεγμονώδης καταιγίδα», θεωρώντας πως «θα μπορούσε να μειώσει αυτές τις επιπλοκές, αναφέρει σε ανακοίνωση στην ιστοσελίδα του το κέντρο ερευνών του Ινστιτούτου Καρδιολογίας του Μόντρεαλ. Όπως δήλωσε ο επικεφαλής της έρευνας Ζαν-Κλοντ Ταρντίφ, μιλώντας στη δημόσια ραδιοφωνία Radio Canada, ευελπιστεί ότι σε τρεις μήνες θα έχει τα αποτελέσματα της έρευνας, την οποία εμπνεύσθηκε διαπιστώνοντας την ανθεκτικότητα που έχουν τα παιδιά στην ασθένεια. Καθώς εξηγεί, τα παιδιά φαίνεται να αναπτύσσουν ελαφρά συμπτώματα όταν προσβάλλονται, «διότι διαθέτουν έναν πολύ συγκεκριμένο μηχανισμό, που τους επιτρέπει να βάζουν φρένο πολύ πιο γρήγορα στην φλεγμονώδη απάντηση» του οργανισμού. Πάνω από 125 επιστήμονες εργάζονται πάνω στην υπόθεση αυτή, η οποία ενεκρίθη «μέσα σε 24 ώρες» από το υπουργείο Υγείας του Καναδά. Περίπου 6.000 συμμετέχοντες θα εξετασθούν για 30 ημέρες, με βάση συγκεκριμένα κριτήρια συμμετοχής, όπως να έχουν προσβληθεί από κοροναϊό, να είναι άνω των 40 ετών και να μην έχουν νοσηλευθεί. Θα λαμβάνουν καθημερινώς κολχικίνη–συνηθισμένο αντιφλεγμονώδες που λαμβάνεται για την αρθρίτιδα και την περικαρδίτιδα–ή ψευδοφάρμακο. Μέχρι χθες βράδυ, ο Καναδάς απαριθμούσε 1.430 κρούσματα και 2ο νεκρούς από κοροναϊό. Πηγή: ΑΠΕ ΜΠΕ, Reuters-AFP  ",https://www.tanea.gr/2020/03/23/science-technology/klinikes-dokimes-stin-oksfordi-gia-ti-therapeia-apo-ton-covid-19/
Tech,tanea.gr,Κοροναϊός : Σε καραντίνα το πλήρωμα του διαστημικού σκάφους Expedition 63,24 Μαρτίου 2020 | 12:14,tanea.gr,"Δύο Ρώσοι κοσμοναύτες και ένας Αμερικανός αστροναύτης περνούν σε καθεστώς καραντίνας τις ημέρες τους στη γη, πριν από την προγραμματισμένη για την 9η Απριλίου εκτόξευσή τους προς τον Διεθνή Διαστημικό Σταθμό για να παραμείνουν έξι εβδομάδες στο διάστημα, καθώς η πανδημία της COVID-19 εξαπλώνεται σε παγκόσμιο επίπεδο. Η εκτόξευση του πληρώματος της αποστολής Expedition 63 θα γίνει χωρίς τη συνήθη δημοσιότητα από το κοσμοδρόμιο του Μπαϊκονούρ στο Καζακστάν, αλλά και χωρίς τις τελετές στη Μόσχα, καθώς ο κόσμος προσπαθεί να αντιμετωπίσει την εξάπλωση της COVID-19",https://www.tanea.gr/2020/03/24/science-technology/koronaios-se-karantina-to-pliroma-tou-diastimikou-skafous-expedition-63/
Tech,tanea.gr,Γιουβάλ Νώε Χαράρι: Πώς θα είναι ο κόσμος μετά τον κοροναϊό,26 Μαρτίου 2020 | 10:20,tanea.gr,"Πώς θα είναι ο κόσμος και πως θα είναι το μέλλον όταν ο κοροναϊός θα αποτελεί παρελθόν. Οι αλλαγές θα μας αφορούν άμεσα; Η καθημερινότητά μας θα είναι η ίδια και εν τέλει θα θυσιαστεί η ιδιωτικότητα στον βωμό της Υγείας. Σε αυτά τα ερωτήματα προσπαθεί να απαντήσει ο διεθνούς φήμης ισραηλινός ιστορικός Γιουβάλ Νώε Χαράρι με άρθρο του στους Financial Times. Δυστυχώς λοιπόν για τον συγγραφέα και ιστορικό  θα δυσκολέψουν μετά την εξαφάνιση του κοροναϊού από τις ζωές μας και πολλά θα αλλάξουν προς το χειρότερο. Μεγάλα τμήματα του πληθυσμού θα γίνονται πειραματόζωα, όχι μόνο σε φάρμακα αλλά και σε καταστάσεις. Η τηλεργασία μπορεί να γίνει κανόνας. Η εργασία έξι μήνες με μισό μισθό θα φαντάζει τόσο κανονικό. Η εκπαίδευση των νέων από το σπίτι μέσω ενός υπολογιστή ή απλά ενός κινητού θα είναι ό,τι πιο συνηθισμένο. Χωρίς σχολεία, αίθουσες και καθηγητές, απλά ένα παιδί κλεισμένο σε ένα δωμάτιο να κάνει μάθημα και με διαδικτυακούς φίλους. Ο «Mεγάλος Αδελφός» με λίγα λόγια θα έχει επιστρέψει. «Η ανθρωπότητα βρίσκεται τώρα αντιμέτωπη με μια παγκόσμια κρίση, ίσως τη μεγαλύτερη της γενιάς μας. Οι αποφάσεις που θα λάβουν οι πολίτες και οι κυβερνήσεις τις επόμενες εβδομάδες πιθανώς θα διαμορφώσουν πιθανώς τον κόσμο για τα επόμενα χρόνια, όχι μόνον τα συστήματα υγειονομικής περίθαλψης, αλλά και την οικονομία μας, την πολιτική και τον πολιτισμό. Πρέπει να δράσουμε γρήγορα και αποφασιστικά. Και να λάβουμε επίσης υπόψη τις μακροπρόθεσμες συνέπειες των ενεργειών μας. Όταν επιλέγουμε μεταξύ διάφορων εναλλακτικών, πρέπει να σκεφτόμαστε όχι μόνο πώς θα αντιμετωπίσουμε την άμεση απειλή, αλλά και πώς θα είναι ο κόσμος που θα ζήσουμε όταν περάσει η καταιγίδα. Ναι, η καταιγίδα θα περάσει, η ανθρωπότητα θα επιβιώσει, οι περισσότεροι από εμάς θα είμαστε ακόμα ζωντανοί –αλλά θα ζούμε σε έναν αλλιώτικο κόσμο. Πολλά από τα βραχυπρόθεσμα έκτακτα μέτρα θα γίνουν στο μέλλον αναπόσπαστο κομμάτι της ζωής μας. Αυτή είναι η φύση των καταστάσεων έκτακτης ανάγκης, επισπεύδουν τις ιστορικές συγκυρίες και διαδικασίες. Αποφάσεις που υπό κανονικές συνθήκες μπορεί να χρειάζονταν χρόνια διαβουλεύσεων για να ληφθούν, παίρνονται πλέον μέσα σε λίγες ώρες. Ωθείται η χρήση νέων, παράκαιρων, ακόμη και επικίνδυνων τεχνολογιών, επειδή είναι μεγαλύτερος ο κίνδυνος της απραξίας. Χώρες ολόκληρες μετατρέπονται σε πειραματόζωα σε μεγάλης κλίμακας κοινωνικά πειράματα. Τι συμβαίνει όταν όλοι εργάζονται από το σπίτι και επικοινωνούν μόνο εξ αποστάσεως; Τι συμβαίνει όταν ολόκληρα σχολεία και πανεπιστήμια κάνουν τα μαθήματα διαδικτυακά; Υπό κανονικές συνθήκες οι κυβερνήσεις, οι επιχειρήσεις και τα εκπαιδευτικά συμβούλια ουδέποτε θα συναινούσαν στη διεξαγωγή τέτοιων πειραμάτων. Αλλά αυτές δεν είναι κανονικές συνθήκες», γράφει. Σύμφωνα με τον Χαράρι, δύο είναι οι σημαντικές επιλογές που αντιμετωπίζουμε σήμερα: η πρώτη αφορά την ολοκληρωτική παρακολούθηση ή την ενδυνάμωση των πολιτών και η δεύτερη το ποιον δρόμο θα ακολουθήσουμε ανάμεσα στην εθνικιστική απομόνωση και την παγκόσμια αλληλεγγύη. Λεπτομερής παρακολούθηση «Για να σταματήσει η πανδημία, ολόκληροι πληθυσμοί καλούνται να συμμορφωθούν με ορισμένες κατευθυντήριες γραμμές και δύο βασικοί τρόποι υπάρχουν για να επιτευχθεί αυτό: ο ένας είναι να παρακολουθεί η κυβέρνηση τους πολίτες και να τιμωρεί όσους παραβιάζουν τους κανόνες. Σήμερα, για πρώτα φορά στην ανθρώπινη ιστορία, η τεχνολογία καθιστά εφικτή τη διαρκή παρακολούθηση όλων. Πριν από πενήντα χρόνια, η KGB αδυνατούσε να παρακολουθεί τα 240 εκατ. πολιτών της ΕΣΣΔ επί 24 ώρες το 24ωρο, αλλά ούτε θα μπορούσε να επεξεργαστεί αποτελεσματικά όλες τις συλλεγείσες πληροφορίες. Η KGB στηριζόταν σε πράκτορες και αναλυτές και δεν μπορούσε να διαθέσει από έναν πράκτορα για κάθε πολίτη. Τώρα όμως, οι κυβερνήσεις μπορούν να βασίζονται σε πανταχού παρόντες αισθητήρες και ισχυρούς αλγορίθμους. Στη μάχη τους ενάντια στην πανδημία του κοροναϊού, αρκετές κυβερνήσεις έχουν ήδη αναπτύξει τα νέα εργαλεία  παρακολούθησης, με πιο χαρακτηριστικό παράδειγμα την Κίνα. Παρακολουθώντας προσεκτικά τα «έξυπνα κινητά» των πολιτών, χρησιμοποιώντας εκατοντάδες εκατομμύρια κάμερες με προγράμματα αναγνώρισης προσώπου και υποχρεώνοντας τους κατοίκους να ελέγχουν και να αναφέρουν τη θερμοκρασία του σώματος και την ιατρική του κατάσταση, οι κινεζικές Αρχές όχι μόνο είναι σε θέση να  εντοπίσουν άμεσα τους ύποπτους φορείς κοροναϊών, αλλά και τις κινήσεις τους και όποιον ήλθε σε επαφή μαζί τους. Εφαρμογές κινητών προειδοποιούν τους πολίτες για το πόσο κοντά βρίσκονται σε μολυσμένους ασθενείς», σημειώνει ο Ισραηλινός ιστορικός. Αναφέρεται ακόμη στο παράδειγμα της χώρας του, όπου ο πρωθυπουργός Μπέντζαμιν Νετανιάχου άναψε πρόσφατα το πράσινο φως στη Σιν Μπετ (υπηρεσία Εσωτερικής Ασφάλειας του Ισραήλ) να αναπτύξει τεχνολογικά εργαλεία, που συνήθως χρησιμοποιούνται για την αντιμετώπιση τρομοκρατών, για να εντοπίζει φορείς του κοροναϊού. Και προειδοποιεί: «Ίσως υποστηρίξετε ότι όλα αυτά δεν είναι κάτι νέο, αφού τα τελευταία χρόνια κυβερνήσεις και εταιρείες χρησιμοποιούν τις πιο εξελιγμένες τεχνολογίες για την παρακολούθηση και τη χειραγώγηση ανθρώπων. Ωστόσο, εάν δεν προσέξουμε, η επιδημία μπορεί να σηματοδοτήσει μια σημαντική καμπή στην ιστορία της παρακολούθησης. Όχι μόνο επειδή θα μπορούσε να λειάνει το δρόμο για την ανάπτυξη εργαλείων μαζικής επιτήρησης σε χώρες που τις έχουν απορρίψει μέχρι τώρα, αλλά ακόμη περισσότερο επειδή σηματοδοτεί μια δραματική μετάβαση από την επιδερμική στην λεπτομερή παρακολούθηση. Μέχρι τώρα, όταν το δάχτυλό σας άγγιζε την οθόνη του έξυπνου κινητού σας  που είχατε κι έκανε κλικ πάνω σε ένα σύνδεσμο, η κυβέρνηση ήθελε να μάθει που ακριβώς «κλικάρατε». Αλλά με την πανδημία του κοροναϊού μετατοπίζεται η εστίαση του ενδιαφέροντος. Τώρα η κυβέρνηση θέλει να γνωρίζει τη θερμοκρασία του δακτύλου σας και την αρτηριακή πίεση κάτω από την επιδερμίδα του. Έκτακτη ανάγκη Ένα από τα προβλήματα που αντιμετωπίζουμε επεξεργαζόμενοι τη στάση μας έναντι της παρακολούθησης, είναι ότι δεν γνωρίζουμε ακριβώς μας παρακολουθούν και τι θα φέρουν τα επόμενα χρόνια. Η τεχνολογία παρακολούθησης αναπτύσσεται με ιλιγγιώδεις ρυθμούς και αυτό που φάνταζε ως επιστημονική φαντασία πριν από 10 χρόνια είναι σήμερα κάτι το συνηθισμένο. Ας σκεφτούμε υποθετικά  ότι μια κυβέρνηση απαιτεί να φορά κάθε πολίτης βιομετρικό βραχιόλι που παρακολουθεί τη θερμοκρασία του σώματος και τους καρδιακούς παλμούς 24 ώρες το 24ωρο. Τα δεδομένα που θα προκύπτουν θα αποθηκεύονται και θα αναλύονται από κυβερνητικούς αλγορίθμους. Οι αλγόριθμοι θα γνωρίζουν ότι είστε άρρωστοι, πριν ακόμα το αντιληφθείτε εσείς οι ίδιοι και θα ξέρουν επίσης πού πήγατε και ποιον συναντήσατε. Οι αλυσίδες της μόλυνσης θα μπορούσαν να μειωθούν δραστικά, ακόμα και να κοπούν. Ένα τέτοιο σύστημα θα μπορούσε ενδεχομένως να σταματήσει την επιδημία στην αρχή της σε λίγες μέρες. Ακούγεται υπέροχο, έτσι; Το μειονέκτημα είναι, φυσικά, ότι αυτό θα προσέδιδε νομιμότητα σε ένα τρομακτικό νέο σύστημα παρακολούθησης. Αν ξέρετε, για παράδειγμα, ότι έκανα κλικ σε έναν σύνδεσμο του Fox News ( το αγαπημένο τηλεοπτικό δίκτυο του Ντόναλντ Τραμπ στις ΗΠΑ) και όχι σε ένα σύνδεσμο του CNN, θα έχετε μάθει κάτι για τις πολιτικές μου απόψεις και ίσως και για την προσωπικότητά μου. Αλλά αν μπορείτε να παρακολουθήσετε τι συμβαίνει με τη θερμοκρασία του σώματος μου, την αρτηριακή μου πίεση και τους καρδιακούς μου παλμούς καθώς παρακολουθώ ένα συγκεκριμένο βίντεο, μπορείτε να μάθετε τι με κάνει να γελώ, να κλαίω, και αυτό που με κάνει πραγματικά να εξοργίζομαι. Ο θυμός, η χαρά, η ανία και η αγάπη είναι βιολογικά φαινόμενα,  όπως ο πυρετός και ο βήχας. Η ίδια τεχνολογία που αναγνωρίζει τον βήχα θα μπορούσε επίσης να εντοπίσει το γέλιο. Εάν οι εταιρίες και οι κυβερνήσεις αρχίσουν να συλλέγουν κατά μαζικό τρόπο βιομετρικά δεδομένα, μπορούν να φθάσουν στο σημείο να μας γνωρίζουν πολύ καλύτερα από ό, τι γνωρίζουμε εμείς οι ίδιοι τον εαυτό μας και τότε όχι μόνον θα μπορούν να  προβλέψουν τα  αισθήματά μας, αλλά και να τα χειραγωγήσουν και να μας πουλήσουν ο,τι – από προϊόντα μέχρι πολιτικούς. Η βιομετρική παρακολούθηση θα καθιστούσε την κυβερνοπειρατεία στα δεδομένα της Cambridge Analytica να μοιάζει βγαλμένη από την Εποχή του Λίθου. Φανταστείτε στη Βόρεια Κορέα το 2030 να είναι υποχρεωμένοι όλοι οι πολίτες να φορούν βιομετρικό βραχιόλι 24 ώρες το 24ωρο. Όταν ακούν μια ομιλία του «Μεγάλου Ηγέτη» και το βραχιόλι συλλαμβάνει ενδείξεις θυμού, τότε θα είναι τελειωμένοι… Θα μπορούσε, φυσικά, να υποστηρίξει κανείς την ανάγκη βιομετρικής παρακολούθησης ως προσωρινού μέτρου στη διάρκεια μιας έκτακτης κατάστασης, που θα σταματούσε με τη λήξη της. Αλλά τα προσωρινά μέτρα μέτρα έχουν την κακή συνήθεια να διαρκούν περισσότερο από τις καταστάσεις έκτακτης ανάγκης, καθώς υπάρχει πάντα μια νέα κατάσταση έκτακτης ανάγκης που παραμονεύει στον ορίζοντα. Η πατρίδα μου, το Ισραήλ, επί παραδείγματι, κήρυξε κατάσταση έκτακτης ανάγκης στη διάρκεια του πολέμου της Ανεξαρτησίας του 1948, που δικαιολόγησε μια σειρά προσωρινών μέτρων, από τη λογοκρισία του Τύπου και τη δήμευση γης, μέχρι και την παρασκευή πουτίγκας (δεν κάνω πλάκα). Ο πόλεμος της Ανεξαρτησίας έχει κερδηθεί εδώ και πολύ καιρό, αλλά το Ισραήλ δεν κήρυξε ποτέ λήξασα την έκτακτη ανάγκη και δεν κατήργησε πολλά από τα “προσωρινά” μέτρα του 1948 (εκείνο για την πουτίγκα καταργήθηκε το 2011). Ακόμη και αν μηδενιστούν οι μολύνσεις από τον κορωνοϊό, ορισμένες διψασμένες για προσωπικά δεδομένα κυβερνήσεις θα μπορούν να ισχυριστούν ότι πρέπει να διατηρήσουν την επιτήρηση των βιομετρικών δεδομένων επειδή φοβούνται ένα δεύτερο κύμα κοροναϊού, ή επειδή υπάρχει ένα νέο στέλεχος του Έμπολα εν εξελίξει στην κεντρική Αφρική ή επειδή . . . τέλος πάντων,  αντιλαμβάνεστε. Τα τελευταία χρόνια μαίνεται μια μεγάλη μάχη για την ιδιωτικότητά μας. Η κρίση του κοροναϊού μπορεί να είναι το σημείο βρασμού αυτής της μάχης, γιατί όταν οι άνθρωποι καλούνται να επιλέξουν μεταξύ της ιδιωτικότητας και της υγείας, συνήθως επιλέγουν την υγεία. Η αστυνομία του σαπουνιού Στην πραγματικότητα η ρίζα του προβλήματος είναι το να ζητάς από τους ανθρώπους να διαλέξουν μεταξύ της ιδιωτικότητάς τους και της υγείας τους, γιατί πρόκειται για ψευτοδίλημμα. Μπορούμε και πρέπει να απολαμβάνουμε τόσο την ιδιωτικότητα μας όσο και την υγεία μας. Μπορούμε να επιλέξουμε να προστατέψουμε την υγεία μας και να σταματήσουμε την επιδημία του κοροναϊού όχι με την καθιέρωση καθεστώτων ολοκληρωτικής επιτήρησης, αλλά με την ενδυνάμωση των πολιτών. Τις τελευταίες εβδομάδες, ορισμένες από τις πιο επιτυχημένες προσπάθειες ανάσχεσης της πανδημίας του κοροναϊού τέθηκαν σε εφαρμογή από τη Νότια Κορέα, την Ταϊβάν και τη Σιγκαπούρη. Και μολονότι οι χώρες αυτές χρησιμοποίησαν κάποιες εφαρμογές παρακολούθησης,  στηρίχθηκαν πολύ περισσότερο στη διενέργεια εξετάσεων για τον κοροναϊό σε ευρύ φάσμα του πληθυσμού, στην ειλικρινή αναφορά των κρουσμάτων από τους πάσχοντες και στην προθυμία συνεργασίας ενός καλά πληροφορημένου κοινού. Δεν είναι η κεντρική παρακολούθηση κι οι σκληρές τιμωρίες ο μόνος τρόπος να κάνει κανείς τους πολίτες να συμμορφωθούν με ευεργετικές οδηγίες. Όταν εξηγήσει κανείς στον κόσμο τα επιστημονικά δεδομένα και όταν ο κόσμος εμπιστεύεται τις Αρχές που του εξηγούν αυτά τα δεδομένα, τότε οι πολίτες μπορούν να κάνουν το σωστό, έστω κι αν δεν έχουν τον «Μεγάλο Αδελφό» πάνω απ’ το κεφάλι τους. Ένας καλά ενημερωμένος και με ίδιον κίνητρο πληθυσμός είναι συνήθως πολύ ισχυρότερος και αποτελεσματικός από έναν επιτηρούμενο από την αστυνομία, αδαή πληθυσμό. Πάρτε για παράδειγμα, το πλύσιμο των χεριών με σαπούνι – μια από τις μεγαλύτερες προόδους που σημειώθηκαν ποτέ στον τομέα της ανθρώπινης υγιεινής, μια απλή ενέργεια, που σώζει εκατομμύρια ζωές ετησίως. Αν και το θεωρούμε σήμερα δεδομένο, οι επιστήμονες ανακάλυψαν τη σημασία του πλυσίματος των χεριών με σαπούνι μόλις τον 19ο αιώνα. Πριν από αυτό, ακόμη και οι γιατροί και οι νοσηλευτές έκαναν τη μία μετά την άλλη τις χειρουργικές επεμβάσεις χωρίς να πλένουν τα χέρια τους. Δισεκατομμύρια άνθρωποι σήμερα πλένουν καθημερινά τα χέρια τους, όχι επειδή φοβούνται την αστυνομία σαπουνιού, αλλά επειδή αντιλαμβάνονται τα γεγονότα: πλένω τα χέρια μου με σαπούνι επειδή έχω ακούσει για ιούς και βακτήρια, καταλαβαίνω ότι αυτοί οι μικροσκοπικοί οργανισμοί προκαλούν ασθένειες και ξέρω ότι το σαπούνι μπορεί να τους απομακρύνει. Αλλά για να επιτευχθεί ένα τέτοιο επίπεδο συμμόρφωσης και συνεργασίας απαιτείται εμπιστοσύνη, να εμπιστεύεσαι την επιστήμη, τις Αρχές και τα ΜΜΕ.  Τα τελευταία χρόνια, ανεύθυνοι πολιτικοί έχουν εσκεμμένα υπονομεύσει την εμπιστοσύνη στην επιστήμη, στις δημόσιες Αρχές και στα ΜΜΕ. Οι ίδιοι ανεύθυνοι πολιτικοί τώρα ίσως μπουν στον πειρασμού να ακολουθήσουν  το δρόμο του αυταρχισμού, υποστηρίζοντας ότι δεν μπορεί κανείς να εμπιστευτεί το λαό ότι θα κάνει το σωστό. Κανονικά η εμπιστοσύνη που έχει διαβρωθεί εδώ και χρόνια,  δεν μπορεί να ανοικοδομηθεί σε μια νύχτα. Αλλά οι καιροί που ζούμε, δεν είναι κανονικοί. Σε μια περίοδο κρίσης μπορούν να αλλάξουν γρήγορα τα μυαλά. Μπορείτε να μαλώνετε επί χρόνια με τα αδέλφια σας, αλλά σε μια έκτακτη ανάγκη, ανακαλύπτετε ξαφνικά μια κρυμμένη δεξαμενή εμπιστοσύνης και αδελφοσύνης και σπεύδετε να βοηθήσετε ο ένας τον άλλον. Αντί να χτίσουμε ένα καθεστώς επιτήρησης, δεν είναι πολύ αργά για την ανοικοδόμηση της εμπιστοσύνης των ανθρώπων στην επιστήμη, στις δημόσιες Αρχές και στα ΜΜΕ. Οπωσδήποτε θα πρέπει να χρησιμοποιούμε και τις νέες τεχνολογίες, αλλά αυτές οι τεχνολογίες θα πρέπει να ενδυναμώνουν τους πολίτες. Είμαι υπέρ της παρακολούθησης της θερμοκρασίας του σώματός μου και της αρτηριακής μου πίεσης, αλλά αυτά τα δεδομένα δεν θα πρέπει να χρησιμοποιηθούν για τη δημιουργία μιας πανίσχυρης κυβέρνησης. Αντίθετα, τα δεδομένα αυτά θα πρέπει να μου επιτρέψουν να λαμβάνω πιο ενημερωμένες προσωπικές επιλογές και επίσης να μπορώ να καθιστώ υπόλογη την κυβέρνηση για τις αποφάσεις της. Αν μπορούσα να παρακολουθώ την κατάσταση της υγείας μου επί 24 ώρες το 24ωρο, θα μάθαινα όχι μόνο εάν έχω γίνει επικίνδυνος για την υγεία των γύρω μου, αλλά και ποιες συνήθειές μου συμβάλλουν στην κατάσταση της υγείας μου. Και αν  μπορούσα να αποκτήσω πρόσβαση και να αναλύσω αξιόπιστα στατιστικά στοιχεία για τη διάδοση του κοροναϊού, θα ήμουν σε θέση να κρίνω αν η κυβέρνηση μου λέει την αλήθεια και εάν υιοθετεί τις σωστές πολιτικές για την καταπολέμηση της επιδημίας. Όποτε οι άνθρωποι μιλούν για παρακολούθηση, να θυμόμαστε ότι την ίδια τεχνολογία παρακολούθησης  μπορούν συνήθως να χρησιμοποιήσουν όχι μόνο οι κυβερνήσεις για την παρακολούθηση ατόμων – αλλά και τα άτομα για να παρακολουθούν τις κυβερνήσεις. Η επιδημία του κοροναϊού συνιστά επομένως μια μεγάλη δοκιμασία της κοινωνικής ευθύνης.  Το διάστημα που ακολουθεί ο καθένας μας πρέπει να επιλέξει να εμπιστευτεί τα επιστημονικά δεδομένα και τους ειδικούς στον τομέα της υγειονομικής περίθαλψης και όχι τις αβάσιμες θεωρίες συνωμοσίας και πολιτικούς που νοιάζονται μόνο για τους εαυτούς τους. Αν δεν καταφέρουμε να κάνουμε τη σωστή επιλογή, μπορεί να υπογράψουμε την παράδοση των πιο πολύτιμων ελευθεριών μας, πιστεύοντας ότι αυτός είναι ο μόνος τρόπος για να διασφαλίσουμε την υγεία μας. Εθνικιστική απομόνωση ή παγκόσμια αλληλεγγύη; Η δεύτερη σημαντική επιλογή που αντιμετωπίζουμε έχει να κάνει με την εθνικιστική απομόνωση ή την παγκόσμια αλληλεγγύη. Τόσο η πανδημία του κορωνοϊού όσο και η οικονομική κρίση που προκαλεί είναι παγκόσμια προβλήματα, που μπορούν να αντιμετωπιστούν αποτελεσματικά μόνον με παγκόσμια συνεργασία. Για να νικήσουμε τον κοροναϊό πρέπει πρωτίστως να ανταλλάζουμε πληροφορίες παγκοσμίως. Αυτό είναι το μεγάλο αβαντάζ που έχουν οι άνθρωποι έναντι των ιών. Ένας κοροναϊός στην Κίνα και ένας κοροναϊός στις ΗΠΑ δεν μπορούν να ανταλλάξουν συμβουλές για το πώς να μολύνουν τους ανθρώπους. Αλλά η Κίνα μπορεί να διδάξει τις ΗΠΑ πολλά πολύτιμα μαθήματα σχετικά με τον κορωνοϊό και πώς να τον αντιμετωπίσει. Αυτό που ανακαλύπτει το πρωί ένας Ιταλός γιατρός στο Μιλάνο το πρωί, θα μπορούσε να σώσει ζωές το ίδιο βράδυ στην Τεχεράνη. Όταν η βρετανική κυβέρνηση διστάζει μεταξύ πολλών πολιτικών μπορεί να πάρει συμβουλές από τους Κορεάτες που αντιμετώπισαν πριν από έναν μήνα ένα παρόμοιο δίλημμα. Αλλά για να γίνει αυτό, χρειαζόμαστε ένα πνεύμα παγκόσμιας συνεργασίας και εμπιστοσύνης. Οι χώρες θα πρέπει να είναι πρόθυμες να ανταλλάσσουν πληροφορίες ανοιχτά και να ζητούν ταπεινά συμβουλές και να μπορούν να εμπιστεύονται τα δεδομένα και τις γνώσεις που λαμβάνουν. Απαιτείται επίσης μια παγκόσμια προσπάθεια για την παραγωγή και τη διανομή ιατρικού εξοπλισμού, κυρίως των  test kits και των αναπνευστήρων. Αντί κάθε χώρα να προσπαθεί να το κάνει αυτό τοπικά και να αποθηκεύει ό,τι εξοπλισμό μπορεί να εξασφαλίσει, μια συντονισμένη παγκόσμια προσπάθεια θα μπορούσε να επιταχύνει σημαντικά την παραγωγή και να διασφαλίσει ότι ο σωστικός εξοπλισμός διανέμεται πιο δίκαια. Ακριβώς όπως οι χώρες κρατικοποιούν βασικούς κλάδους της βιομηχανίας στη διάρκεια των πολέμων, ο ανθρώπινος πόλεμος κατά του κοροναϊού μπορεί να απαιτήσει από εμάς να «εξανθρωπίσουμε» τις κρίσιμες γραμμές παραγωγής. Μια πλούσια χώρα με λίγα κρούσματα κοροναϊού πρέπει να είναι πρόθυμη να στείλει πολύτιμο εξοπλισμό σε μια φτωχότερη χώρα με πολλά κρούσματα, πιστεύοντας ότι όταν χρειαστεί βοήθεια, οι άλλες χώρες θα σπεύσουν να τη συνδράμουν. Θα μπορούσε να εξεταστεί και μια παρόμοια παγκόσμια προσπάθεια συγκέντρωσης ιατρικού προσωπικού. Οι χώρες που πλήττονται τώρα λιγότερο, θα μπορούσαν να στείλουν ιατρικό προσωπικό στις πιο πληγείσες περιοχές του πλανήτη και για να τους βοηθήσουν  στην ώρα της ανάγκης τους, αλλά και για να αποκτήσουν πολύτιμη εμπειρία. Κι όταν αργότερα αλλάξει η κατάσταση με την πανδημία, η βοήθεια μπορεί να ρέει προς την αντίθετη κατεύθυνση. Παγκόσμια συνεργασία στην οικονομία Ο Ισραηλινός στοχαστής σημειώνει την ανάγκη παγκόσμιας συνεργασίας και στο μέτωπο της οικονομίας: «δεδομένης της παγκόσμιας φύσης της οικονομίας και των αλυσίδων εφοδιασμού, εάν κάθε κυβέρνηση κάνει το δικό της αδιαφορώντας πλήρως για τις άλλες χώρες, το αποτέλεσμα θα είναι να προκύψει χάος και μια βαθύτερη κρίση. Χρειαζόμαστε ένα παγκόσμιο σχέδιο δράσης και το χρειαζόμαστε γρήγορα. Σημαντικό είναι επίσης να επιτευχθεί μια παγκόσμια συμφωνία για τα ταξίδια. Η αναστολή όλων των διεθνών ταξιδιών για μήνες θα προκαλέσει τεράστιες δυσκολίες και θα δυσχεράνει τον πόλεμο κατά του κοροναϊού. Οι χώρες πρέπει να συνεργαστούν για να επιτρέψουν τουλάχιστον σε λίγους, σημαντικούς ταξιδιώτες να συνεχίσουν να περνούν τα σύνορα: σε επιστήμονες, γιατρούς, δημοσιογράφους, πολιτικούς, επιχειρηματίες. Αυτό μπορεί να επιτευχθεί με μια παγκόσμια συμφωνία σχετικά με τον προκαταρκτικό έλεγχο των ταξιδιωτών από τη χώρα καταγωγής τους. Όταν ξέρεις ότι επετράπη η επιβίβαση σε αεροσκάφος μόνον σε ταξιδιώτες που ελέγχθηκαν εξονυχιστικά, θα είσαι πιο πρόθυμος να τους δεχθείς στη χώρα σου. Δυστυχώς, προς το παρόν τα κράτη δεν κάνουν τίποτε απ’ αυτά. Η διεθνής κοινότητα έχει παραλύσει συλλογικά. Φαίνεται ότι δεν υπάρχουν πια ενήλικες στο δωμάτιο. Θα περίμενε κανείς να δει πριν από μερικές εβδομάδες μια έκτακτη συνάντηση των ηγετών των μεγάλων χωρών για να καταλήξουν σε ένα κοινό σχέδιο δράσης. Μόλις την περασμένη εβδομάδα κατάφεραν οι ηγέτες των κρατών μελών της G7 να διοργανώσουν μια τηλεδιάσκεψη- και δεν οδήγησε σ’ ένα τέτοιο σχέδιο. Σε προηγούμενες παγκόσμιες κρίσεις – όπως η χρηματοπιστωτική κρίση του 2008 και η επιδημία του Έμπολα  το 2014 – οι ΗΠΑ ανέλαβαν το ρόλο παγκόσμιου ηγέτη. Όμως η σημερινή αμερικανική κυβέρνηση έχει αποποιηθεί το ρόλο αυτό. Έχει καταστήσει σαφές ότι ενδιαφέρεται πολύ περισσότερο για το μεγαλείο της Αμερικής παρά για το μέλλον της ανθρωπότητας. Η κυβέρνηση Τραμπ έχει εγκαταλείψει ακόμη και τους στενότερους συμμάχους της χώρας. Όταν απαγόρευσε όλα τα ταξίδια από την ΕΕ, δεν μπήκε καν στον  κόπο να προειδοποιήσει την ΕΕ – πόσο μάλλον να διαβουλευθεί μαζί της γι’ αυτό το δραστικό μέτρο. Έχει σκανδαλίσει τη Γερμανία καθώς φέρεται να έχει προσφέρει ένα δισ. δολάρια σε μια γερμανική φαρμακευτική εταιρεία για να αγοράσει τα δικαιώματα για ένα νέο εμβόλιο κατά του Covid-19. Ακόμη και αν η σημερινή κυβέρνηση, τελικά αλλάξει στρατηγική και αποφασίσει ένα παγκόσμιο σχέδιο δράσης, λίγοι θα ακολουθήσουν έναν ηγέτη, που ουδέποτε αναλαμβάνει την ευθύνη, ουδέποτε παραδέχεται λάθη και ο οποίος συνηθίζει να διεκδικεί όλα τα εύσημα για τον εαυτό του αφήνοντας όλο το φταίξιμο στους άλλους», υπογραμμίζει ο Γιουβάλ Νώε Χαράρι. Και καταλήγει: «Εάν δεν καλύψουν άλλες χώρες το κενό που άφησαν οι ΗΠΑ, όχι μόνον θα είναι πολύ δυσκολότερο να σταματήσει η σημερινή πανδημία, αλλά η κληρονομιά της θα συνεχίσει να δηλητηριάζει τις διεθνείς σχέσεις τα επόμενα χρόνια. Ωστόσο, κάθε κρίση συνιστά επίσης και μια ευκαιρία. Πρέπει να ελπίζουμε ότι η σημερινή επιδημία θα βοηθήσει την ανθρωπότητα να συνειδητοποιήσει τον οξύ κίνδυνο που συνιστά η παγκόσμια ασυμφωνία. Η ανθρωπότητα πρέπει να κάνει μια επιλογή. Θα βαδίσουμε στο δρόμο της ασυμφωνίας ή θα υιοθετήσουν την πορεία της παγκόσμιας αλληλεγγύης; Αν επιλέξουμε την ασυμφωνία,  αυτό όχι μόνο θα παρατείνει την κρίση, αλλά πιθανόν να οδηγήσει σε ακόμη χειρότερες καταστροφές στο μέλλον. Αν επιλέξουμε την παγκόσμια αλληλεγγύη, αυτό θα συνιστά  μια νίκη όχι μόνο ενάντια στον κορονοαό, αλλά και ενάντια σ’ όλες τις μελλοντικές επιδημίες και κρίσεις, που θα μπορούσαν να απειλήσουν την ανθρωπότητα τον 21ο αιώνα.»  ",https://www.tanea.gr/2020/03/26/science-technology/giouval-noe-xarari-pos-tha-einai-o-kosmos-meta-ton-koronaio/
Tech,tanea.gr,Γηραιότερο κατά 200 εκατομμύρια χρόνια το μαγνητικό πεδίο της Γης,11 Δεκεμβρίου 2019 | 17:30,tanea.gr,"Το μαγνητικό πεδίο της Γης εμφανίστηκε πριν από τουλάχιστον 3,7 δισεκατομμύρια χρόνια, 200 εκατομμύρια χρόνια νωρίτερα από τις έως τώρα εκτιμήσεις, σύμφωνα με νέα επιστημονικά στοιχεία. Η νέα εκτίμηση προκύπτει από τη μελέτη μαγνητικών ορυκτών της αρχαίας Γροιλανδίας. Οι ερευνητές, με επικεφαλής την ειδική στον παλαιομαγνητισμό Κλερ Νίκολς του Πανεπιστημίου του ΜΙΤ, έκαναν σχετική ανακοίνωση στο ετήσιο συνέδριο της Αμερικανικής Γεωφυσικής Ένωσης (AGU) στο Σαν Φρανσίσκο, σύμφωνα με το Nature. Οι μέχρι σήμερα επιβεβαιωμένες παλαιότερες ενδείξεις μαγνητικού πεδίου στον πλανήτη μας είχαν βρεθεί σε πετρώματα της Νότιας Αφρικής και ήταν ηλικίας περίπου 3,5 δισεκατομμυρίων ετών. Το 2015 άλλοι επιστήμονες είχαν ανακοινώσει ότι ανακάλυψαν στην Αυστραλία μέσα σε κρυστάλλους ζιρκονίου ενδείξεις μαγνητικού πεδίου ηλικίας τουλάχιστον τεσσάρων δισεκατομμυρίων ετών. Όμως, η επιστημονική κοινότητα εμφανίζεται επιφυλακτική για την ανακάλυψη, επειδή δεν μπορεί να γίνει ακριβής χρονολόγηση των μαγνητικών υλικών μέσα σε ζιρκόνια. Το μαγνητικό πεδίο, που δημιουργείται από τον λιωμένο σίδηρο στον πυρήνα του πλανήτη μας, έπαιξε και συνεχίζει να παίζει ζωτικό ρόλο στη μετατροπή της Γης σε μέρος φιλόξενο για ζωή, καθώς προστατεύει τους έμβιους οργανισμούς από τη δυνητικά επικίνδυνη ηλιακή ακτινοβολία, βοηθώντας επίσης να υπάρχει ατμόσφαιρα και υγρό νερό. Το πότε ακριβώς εμφανίστηκε αποτελεί πεδίο επιστημονικής αναζήτησης. Ελάχιστα πετρώματα μπορεί σήμερα να βρεθούν στη Γη που να προέρχονται από την «παιδική» ηλικία της και να διατηρούν τα πρώτα μαγνητικά ίχνη. Η Νίκολς υπήρξε επικεφαλής σε δύο αποστολές στη δυτική Γροιλανδία το 2018 και το 2019, εστιάζοντας την έρευνά της σε αρχαία πετρώματα της περιοχής Ισούα, τα οποία έχουν πυροδοτήσει έντονες επιστημονικές αντιπαραθέσεις, μεταξύ άλλων κατά πόσο όντως περιέχουν απολιθώματα πολύπλοκων μικροοργανισμών ηλικίας 3,7 δισεκατομμυρίων ετών. Οι ερευνητές ανακοίνωσαν ότι βρήκαν σαφείς ενδείξεις μαγνητισμού σε αυτά τα πετρώματα ηλικίας 3,7 δισεκατομμυρίων ετών. Τα ευρήματα, όμως, πρέπει να επιβεβαιωθούν και από άλλους επιστήμονες. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/12/11/science-technology/giraiotero-to-magnitiko-pedio-tis-gis-emfanistike-200-ekatommyria-xronia-noritera/
Tech,tanea.gr,Οι εξισώσεις που άλλαξαν τον κόσμο,19 Δεκεμβρίου 2019 | 17:41,tanea.gr,"Τα πιο λαμπρά μυαλά της ανθρωπότητας χρησιμοποίησαν τα μαθηματικά για να θέσουν τις βάσεις της μέτρησης και της κατανόησης του σύμπαντος. Χρόνια τώρα έχει αποδειχθεί ότι ένας απλός τύπος μπορεί να αλλάξει την πορεία της ανθρωπότητας. Παραθέτουμε 10 εξισώσεις που το αποδεικνύουν. 10. Η Θεωρία του Χάους Είναι κλάδος των μαθηματικών που μελετά τα σύνθετα συστήματα, των οποίων η συμπεριφορά είναι εξαιρετικά ευαίσθητη και στην απειροελάχιστη αλλαγή των συνθηκών. Ουσιαστικά, μας δείχνει πόσο οι μικρές αλλαγές μπορούν να οδηγήσουν σε συνέπειες μεγαλύτερης κλίμακας. Η Θεωρία του Χάους εφαρμόζεται παντού, από τη μετεωρολογία και την επιστήμη των υπολογιστών έως τα οικονομικά και τη φιλοσοφία. 9. Η Θεωρία της Πληροφορίας Είναι ένας κλάδος των μαθηματικών που μελετά την κωδικοποίηση της πληροφορίας στο σχήμα της ακολουθίας συμβόλων και της ταχύτητας που αυτή η πληροφορία μπορεί να μεταδοθεί. Εφαρμογές της περιλαμβάνουν τη συμπίεση των δεδομένων και την κωδικοποίηση διαύλου. Η έρευνα σε αυτό το πεδίο είναι θεμελιώδης στην εξέλιξη του Διαδικτύου και της κινητής τηλεφωνίας. 8. Η εξίσωση του Σρέντινγκερ Αυτή η εξίσωση περιγράφει τον τρόπο με τον οποίο αλλάζει η κβαντική κατάσταση ενός κβαντικού συστήματος με τον χρόνο. Αναπτύχθηκε από τον αυστριακό φυσικό Έρβιν Σρέντινγκερ (1887-1961 ) το 1926 και διαμορφώνει τη συμπεριφορά των ατόμων και των υποατομικών σωματιδίων στην κβαντική μηχανική. Η εξίσωση του Σρέντινγκερ άνοιξε το δρόμο για την πυρηνική ενέργεια, τα μικροτσίπ, τα ηλεκτρονικά μικροσκόπια και την κβαντική υπολογιστική. 7. Λογισμός Ο υπολογισμός είναι ο ορισμός του παραγώγου στον διαφορικό λογισμό, ένας από τους δύο βραχίονες του λογισμού. Το παράγωγο μετρά τον λόγο στον οποίο μία ποσότητα αλλάζει. Εάν περπατήσει δύο χιλιόμετρα την ώρα, τότε αλλάζεις τη θέση σου κατά δύο χιλιόμετρα κάθε ώρα. Ο Νιούτον χρησιμοποίησε τον λογισμό για να αναπτύξει τους νόμους της κίνησης και της βαρύτητας. 6. Λογάριθμοι Οι Λογάριθμοι παρουσιάστηκαν από τον Τζον Νάπιερ στις αρχές του 17ου αιώνα για να απλοποιήσουν τους υπολογισμούς. Απαντούν στο ερώτημα: «Πόσο πρέπει να πολλαπλασιάσουμε τον αριθμό Χ, για να έχουμε τον αριθμό Υ;». Οι λογάριθμοι υιοθετήθηκαν από τους ναυτιλομένους, τους επιστήμονες και τους μηχανικούς. Σήμερα οι υπολογιστές κάνουν τη δουλειά για εμάς. 5. Ο δεύτερος Θερμοδυναμικός Νόμος Ο νόμος αυτός μας δείχνει ότι η θερμότητα δεν μπορεί να περάσει αυθόρμητα από ένα σώμα σ’ ένα άλλο, θερμότερο από το αρχικό. Πρωτοδιατυπώθηκε το 1865 από τον γερμανό φυσικό Ρούντολφ Κλαούζιους (1822 – 1888) και οδήγησε σε τεχνολογίες όπως οι κινητήρες εσωτερικής καύσης, η κρυογενετική και οι γεννήτριες. 4. Οι Εξισώσεις του Μάξγουελ Οι τέσσερις εξισώσεις του σκωτσέζου φυσικού Τζέιμς Μάξγουελ (1831-1879), που περιγράφουν τη δημιουργία και την αλληλεπίδραση των ηλεκτρικών και των μαγνητικών πεδίων. Πρωτοδημοσιεύτηκαν μεταξύ 1861 και 1862 και είναι τόσο θεμελιώδεις για τον ηλεκτρομαγνητισμό, όσο οι νόμοι του Νεύτωνα για την κλασσική μηχανική. 3. Το Πυθαγόρειο Θεώρημα Το αρχαίο θεώρημα, που διατυπώθηκε μεταξύ 570-495 π.Χ, είναι μία από τις θεμελιώδεις αρχές της Ευκλείδειας Γεωμετρίας και η βάση για τον ορισμό της απόστασης μεταξύ δύο σημείων. Το θεώρημα του Πυθαγόρα, που ενδέχεται να πρωτοδιατυπώθηκε από τους Βαβυλωνίους, περιγράφει τη σχέση μεταξύ των πλευρών ενός ορθογώνιου τριγώνου. 2. Η Θεωρία της Σχετικότητας Το διάσημο εγχείρημα του Αλβέρτου Αϊνστάιν (1879-1955) είναι η επικρατούσα θεωρία για τη σχέση του τόπου και του χρόνου. Πρωτοδιατυπώθηκε το 1905 και άλλαξε την πορεία της φυσικής, εμβαθύνοντας τις γνώσεις μας για το παρελθόν, το παρόν και το μέλλον του κόσμου. 1. Ο νόμος της Παγκόσμιας Έλξης Ο νόμος του κορυφαίου άγγλου φυσικού Ισαάκ Νεύτωνα (1642-1727) εξηγεί την κίνηση των πλανητών και το πώς η βαρύτητα συμπεριφέρεται, τόσο στη Γη όσο και στο διάστημα. Για πρώτη φορά δημοσιεύτηκε στις 5 Ιουλίου 1687 στο έργο του «Philosophiae Naturalis Principia Mathematica» («Φυσική Φιλοσοφία με Μαθηματικές Αρχές»). Για 200 χρόνια ήταν η εξίσωση αναφοράς, μέχρι να αντικατασταθεί από τη Θεωρία της Σχετικότητας του Αϊνστάιν. Πηγή: SanSimera.gr  ",https://www.tanea.gr/2019/12/19/science-technology/oi-eksisoseis-pou-allaksan-ton-kosmo/
Tech,tanea.gr,Πώς βάφτισαν οι Ελληνες τον εξωπλανήτη και τον ήλιο του που «υιοθέτησε» η χώρα μας,17 Δεκεμβρίου 2019 | 23:29,tanea.gr,"Ιόλαος και Λέρνα είναι τα ονόματα που επέλεξαν οι Έλληνες δια ψηφοφορίας για τον «ελληνικό» εξωπλανήτη και το άστρο του. ΤΑ επιλεχθέντα ονόματα επικυρώθηκαν επίσημα πλέον από την Διεθνή Αστρονομική Ένωση (IAU), μαζί με τα ονόματα 111 άλλων «ζευγαριών» πλανητών και άστρων, που βαφτίστηκαν από συνολικά 112 χώρες και θα χρησιμοποιούνται πλέον παράλληλα με τα υφιστάμενα επιστημονικά. Η ονοματοδοσία έγινε στο πλαίσιο της διεθνούς καμπάνιας «NameExoWorlds» (Ονομάστε τους Εξω-Κόσμους) της Διεθνούς Αστρονομικής Ένωσης, με αφορμή τον εορτασμό των 100 ετών από την ίδρυση της IAU το 1919 (η Ελλάδα ήταν ένα από τα πέντε πρώτα ιδρυτικά μέλη της). Η χώρα μας – όπως και άλλες περίπου 100 χώρες -οργάνωσε μια εθνική ψηφοφορία για το όνομα του εξω-πλανήτη HAT-P-42b και του μητρικού του αστέρα (HAT-P-42), που είχαν ανατεθεί από την IAU στη χώρα μας. Το εν λόγω σύστημα βρίσκεται στον αστερισμό της Ύδρας, σε απόσταση 1.458 ετών φωτός από τη Γη (ένα έτος φωτός ισούται με περίπου 10 τρισεκατομμύρια χιλιόμετρα) και είναι ορατό από το ημισφαίριό μας στον αστερισμό της Ύδρας. Ο εξωπλανήτης ΗΑΤ-Ρ-42b ανακαλύφθηκε το 2012 με τη μέθοδο των διαβάσεων από την ερευνήτρια Isabelle Boisse του Πανεπιστημίου του Πόρτο της Πορτογαλίας και άλλους επιστήμονες από την Ευρώπη και τις ΗΠΑ. Είναι ένας αέριος γίγαντας με μάζα παρόμοια με αυτή του Δία και περίοδο περιφοράς 4,64 ημερών γύρω από το μητρικό άστρο του, που είναι ένας κιτρινωπός νάνος αστέρας της Κύριας Ακολουθίας (ΚΑ). Σύμφωνα με τον Κανάρη Τσίγκανο, συντονιστή των εκδηλώσεων της εκατονταετηρίδας της Διεθνούς Αστρονομικής Ένωσης στην Ελλάδα, το άστρο ΗΑΤ-Ρ-42 έχει την ίδια θερμοκρασία με τον Ήλιο μας και έχει μάζα, ακτίνα και ηλικία λίγο μεγαλύτερες από αυτές του Ήλιου, συγκεκριμένα 1,18 φορές τη μάζα και 1,53 φορές την ακτίνα του Ήλιου αντίστοιχα. Η ηλικία του είναι 5,1 δισεκατομμύρια έτη(έναντι 4,5 δισ. ετών έτη της ηλικίας του Ήλιου). Γύρω από το άστρο ΗΑΤ-Ρ-42, σε απόσταση 0,057 αστρονομικών μονάδων, δηλαδή περίπου 5,2 φορές την ακτίνα του μητρικού άστρου του, περιφέρεται ο εξωπλανήτης ΑΤ-Ρ-42 b, που «ψήνεται» με θερμοκρασίες περίπου 1.000 βαθμών. Ο εξωπλανήτης αυτός έχει μάζα λίγο μικρότερη (0,975) και ακτίνα λίγο μεγαλύτερη (1,277) σε σχέση με αυτές του Δία. Ο αέριος αυτός γίγαντας περιστρέφεται ταχύτατα εντός 4,64 ημερών(τόση είναι η διάρκεια του έτους του) σε μια πλήρη περίπου κυκλική τροχιά γύρω από το μητρικό άστρο του, με ταχύτητα 500.000 χιλιομέτρων την ώρα, δηλαδή περίπου πέντε φορές την ταχύτητα με την οποία η Γη περιφέρεται γύρω από τον Ήλιο. Πώς καταλήξαμε στο όνομα «Ιόλαος» Μετά από διαδικτυακή ψηφοφορία όπου κατατέθηκαν περισσότερες από 2.200 προτάσεις, μια εθνική επιτροπή -με πρόεδρο τον ομότιμο καθηγητή αστροφυσικής Κανάρη Τσίγκανο του Τμήματος Φυσικής του Πανεπιστημίου Αθηνών- προέκρινε οκτώ από αυτές για την τελική ψηφοφορία, η οποία διήρκεσε μέχρι τις 11 Νοεμβρίου. Το τελικό αποτέλεσμα της, που εστάλη στην IAU ως επίσημη πρόταση της Ελλάδας, κρατήθηκε μυστικό, εωσότου η Διεθνής Αστρονομική Ένωση κάνει την ανακοίνωση, δίνοντας και σχετική συνέντευξη Τύπου στο Παρίσι. Τα οκτώ επικρατέστερα ζευγάρια ονομάτων (το πρώτο για τον πλανήτη και το δεύτερο για το μητρικό αστέρα) που είχαν επιλεγεί από την επιτροπή, ήταν: Ιolaus (Ιόλαος) και Lerna (Λέρνα), Metrodorus (Μητρόδωρος) και Avdira (Άβδηρα), Amphion (Αμφίων) και Aethon (Αίθων), Aeolus (Αίολος) και Aethon (Αίθων), Phanes (Φάνης) και Aeon (Αιών), Pontinos (Ποντίνος) και Amimone (Αμυμώνη), Argo (Αργώ) και Orseis (Ορσηίς), Orthrus (Όρθρος) και Echidna (Έχιδνα). Ποιοι ήταν ο Ιόλαος και η Λέρνα στην αρχαία μυθολογία Όσον αφορά το «ζευγάρι» που τελικά επιλέχθηκε, ο Ιόλαος ήταν ανιψιός, βοηθός και ηνίοχος του Ηρακλή, ο οποίος συνέβαλε στην επιτυχία των άθλων του, ιδιαίτερα της εξόντωσης της Λερναίας Ύδρας, ενός αθάνατου μυθικού όντος με εννέα κεφάλια που ζούσε στη λίμνη Λέρνα. Από τα νερά της Λέρνας σχηματίζονταν κατά την αρχαιότητα πολλά τέλματα, από τα οποία γεννήθηκε ο μύθος της Λερναίας Ύδρας, αλληγορικά ως πρώτη προσπάθεια αποξήρανσης ελών στον ελλαδικό χώρο από τους μυθικούς κατοίκους, προσωποποιούμενους στη μορφή του Ηρακλή. Όταν ο Ηρακλής έκοβε ένα κεφάλι, έβγαιναν δύο και μόνο καίγοντας την πληγή με φωτιά κατάφερε να σταματήσει τον πολλαπλασιασμό. Αυτό το κατάφερε με τη βοήθεια του Ιολάου. Ο Ιόλαος κινείτο γύρω από τη Λέρνα βοηθώντας τον Ηρακλή να εξοντώσει τη Λερναία Ύδρα. Παρόμοια και ο εξωπλανήτης Ιόλαος που ευρίσκεται στον αστερισμό της Ύδρας, κινείται γύρω από το μητρικό άστρο Λέρνα. Η διαδικασία ονοματοδοσίας των εξωπλανητών Οι αστρονόμοι – 25 περίπου χρόνια μετά την ανακάλυψη του πρώτου εξωπλανήτη (για τον οποίο δόθηκε και το φετινό Νόμπελ Φυσικής) – έχουν πλέον ανακαλύψει περίπου 4.000 επιβεβαιωμένους εξωπλανήτες γύρω από κοντινά και πιο μακρινά άστρα. Μερικοί πλανήτες είναι μικροί και βραχώδεις σαν τη Γη, ενώ άλλοι είναι αέριοι γίγαντες σαν το Δία. Οι επιστήμονες εκτιμούν πλέον ότι τα περισσότερα άστρα στο σύμπαν έχουν πλανήτες γύρω τους. Το γεγονός αυτό σημαίνει ότι υπάρχει ένας τεράστιος αριθμός πλανητών, κάτι που καθιστά πιθανή την ύπαρξη εξωγήινης ζωής. Η Διεθνής Αστρονομική Ένωση είναι ο αρμόδιος διεθνής φορέας για την επίσημη ονοματοδοσία των ουρανίων σωμάτων. Η πρώτη καμπάνια NameExoWorlds, που είχε πραγματοποιηθεί το 2015, είχε «βαφτίσει» 31 εξωπλανήτες σε 19 πλανητικά συστήματα. Τώρα, για δεύτερη φορά, η Ένωση έδωσε σε κάθε ενδιαφερόμενη χώρα την ευκαιρία να ονομάσει το «δικό της» πλανητικό σύστημα, που αποτελείται από ένα άστρο και ένα συνοδό εξωπλανήτη. Η αρμόδια επιτροπή της IAU μοίρασε ένα σύστημα άστρου-εξωπλανήτη σε κάθε ενδιαφερόμενη χώρα, φροντίζοντας το άστρο κάθε χώρας να είναι ορατό από τη συγκεκριμένη χώρα και επαρκώς φωτεινό για να μπορεί να παρατηρηθεί με μικρά τηλεσκόπια. Επιλέχθηκαν για ονοματοδοσία επιβεβαιωμένοι εξωπλανήτες, οι περισσότεροι των οποίων ανακαλύφθηκαν από επίγεια τηλεσκόπια έως το 2012, έτσι ώστε να έχουν μεσολαβήσει αρκετά χρόνια για τη μελέτη τους. Είναι πιθανό ότι πολλά από αυτά τα πλανητικά συστήματα έχουν και άλλους εξωπλανήτες, που θα ανακαλυφθούν στο μέλλον.  ",https://www.tanea.gr/2019/12/17/science-technology/pos-vaftisan-oi-ellines-ton-eksoplaniti-kai-ton-ilio-tou-pou-yiothetise-i-xora-mas/
Tech,tanea.gr,Προϊστορική τσίχλα 5.700 ετών αποκαλύπτει ανθρώπινο αρχαίο DNA,18 Δεκεμβρίου 2019 | 10:00,tanea.gr,"Επιστήμονες στη Δανία ανακάλυψαν ανθρώπινο DNA πάνω σε ένα κομμάτι από ρητίνη σημύδας που χρησιμοποιείτο ως τσίχλα πριν 5.700 χρόνια. Χάρη σε αυτό, κατάφεραν να ανακτήσουν όλο το γονιδίωμα του ανθρώπου. Είναι η πρώτη φορά που ένα πλήρες αρχαίο γονιδίωμα εξάγεται από οτιδήποτε άλλο εκτός από ανθρώπινα οστά. Επιπλέον, χάρη στην ανάλυση του γονιδιώματος οι επιστήμονες μπόρεσαν να κάνουν διάφορες βάσιμες υποθέσεις για το φύλο και την εμφάνιση του ατόμου. Επρόκειτο για μια άγνωστης ηλικίας γυναίκα πιθανότατα με σκούρο δέρμα, μελαχρινά μαλλιά και γαλανά μάτια (όχι ακριβώς αυτό που περιμένει κάποιος από μια Σκανδιναβή!). Ακόμη, αντλήθηκαν πληροφορίες σχετικά με το είδος της διατροφής της (βρέθηκαν ίχνη από πάπια και φουντούκια), καθώς επίσης διάφορους παθογόνους μικροοργανισμούς στο στόμα της (μεταξύ άλλων βρέθηκε στρεπτόκοκκος που προκαλεί πνευμονία, αλλά και ο ιός Επστάιν-Μπαρ). Οι ερευνητές, με επικεφαλής τον μοριακό ανθρωπολόγο δρα Χάνες Σρέντερ του Πανεπιστημίου της Κοπεγχάγης, έκαναν τη σχετική δημοσίευση στο περιοδικό « Nature Communications «, σύμφωνα με το Γαλλικό Πρακτορείο και το BBC. Η «τσίχλα» με το αρχαίο DNA βρέθηκε σε αρχαιολογική ανασκαφή στην περιοχή Σίλτχολμ της νήσου Λόλαντ της νότιας Δανίας, της μεγαλύτερης και σημαντικότερης σε ευρήματα μέχρι σήμερα τοποθεσίας της Λίθινης εποχής στη χώρα. Οι επιστήμονες κατόρθωσαν να εξάγουν το DNA από τα σημάδια που τα ανθρώπινα δόντια είχαν αφήσει πάνω σε ένα κομμάτι καφε-μαύρης ρητίνης της σημύδας, μήκους δύο εκατοστών, καθώς τα ίδια τα δόντια δεν βρέθηκαν. «Είναι εντυπωσιακό ότι αποκτήσαμε ένα πλήρες αρχαίο γονιδίωμα από οτιδήποτε άλλο πέρα από οστά», δήλωσε ο Σρέντερ. Η γενετική ανάλυση δείχνει ότι η γυναίκα ήταν πιο κοντά γενετικά στους κυνηγούς-τροφοσυλλέκτες της βόρειας ηπειρωτικής Ευρώπης, παρά στους Σκανδιναβούς εκείνης της εποχής, γι’ αυτό, άλλωστε, δεν φαίνεται να έμοιαζε πολύ εξωτερικά με τους τελευταίους. Πιθανώς ανήκε σε κάποια ομάδα μεταναστών που είχε μετακινηθεί από τη δυτική Ευρώπη προς τα βόρεια μετά την υποχώρηση των παγετώνων. Πηγή: ΑΠΕ-ΜΠΕ  ",https://www.tanea.gr/2019/12/18/science-technology/proistoriki-tsixla-5-700-eton-apokalyptei-anthropino-arxaio-dna/
Tech,tanea.gr,"«Επεσαν» Google, Gmail και Youtube",19 Δεκεμβρίου 2019 | 10:21,tanea.gr,"Μεγάλα προβλήματα αντιμετωπίζουν οι χρήστες του Διαδικτύου καθώς λίγο μετά τις 10:00 ώρα Ελλάδος διαπιστώθηκε πρόβλημα εισόδου στην Goggle παγκοσμίως. Μέχρι στιγμής δεν έχει γίνει σαφές ποιο είναι ακριβώς το πρόβλημα, ωστόσο πολλοί χρήστες αναφέρουν ότι δεν μπορούν να συνδεθούν στον λογαριασμό τους. Πιο συγκεκριμένα δεν είναι προσβάσιμες οι σελίδες στο Google, στο Gmail και στο Youtube. Το πρόβλημα ανακοίνωσε και η ίδια η Google.  ",https://www.tanea.gr/2019/12/19/science-technology/epesan-google-gmail-kai-youtube/
Tech,tanea.gr,Ο αγώνας δρόμου για το εμβόλιο και οι διαδικασίες παραγωγής του,26 Μαρτίου 2020 | 00:25,tanea.gr,"Ακόμη και μετά την εφαρμογή των πιο αυστηρών και περιοριστικών μέτρων που έχουν επιβληθεί σε πάνω από 70 χώρες του πλανήτη, το μόνο που έχει γίνει έως τώρα είναι να μειωθεί η ταχύτητα μετάδοσης της πανδημίας του κοροναϊού. Με τον Παγκόσμιο Οργανισμό Υγείας να αναφέρει ότι έχουμε πανδημία λίγες εβδομάδες πριν, ο κόσμος στράφηκε άμεσα στην κατασκευή ενός εμβολίου. Περίπου 35 εταιρίες και ακαδημαϊκά ιδρύματα βρίσκονται σε έναν αγώνα για να φτιάξουν το εμβόλιο, 4 εκ των οποίων έχουν κάνει δοκιμές ήδη σε ζώα. Η πρώτη από αυτά ήταν παραγωγή από τη βιοτεχνολογική εταιρεία τη Moderna με έδρα τη Βοστώνη – θα εισέλθει αμέσως σε ανθρώπινες δοκιμές. Αυτή η πρωτοφανής ταχύτητα οφείλεται σε μεγάλο βαθμό στις αρχές των κινεζικών προσπαθειών για την ανάλυση της αλληλουχίας του γενετικού υλικού του Sars-CoV-2, του ιού που προκαλεί το Covid-19. Η Κίνα μοιράστηκε αυτή την αλληλουχία στις αρχές Ιανουαρίου, επιτρέποντας στις ερευνητικές ομάδες σε όλο τον κόσμο να αναπτύξουν τον ζωντανό ιό και να μελετήσουν πώς εισβάλλει σε ανθρώπινα κύτταρα και κάνει τους ασθενείς να αρρωσταίνουν. Παρόλο που κανείς δεν μπορούσε να προβλέψει ότι η επόμενη μολυσματική ασθένεια που θα απειλούσε τον πλανήτη θα προκληθεί από κοροναϊό – η γρίπη θεωρείται γενικά ότι αποτελεί τον μεγαλύτερο πανδημικό κίνδυνο – οι κτηνίατροι είχαν αντισταθμίσει τα στοιχήματά τους εργαζόμενοι σε «πρωτότυπα» παθογόνων. «Η ταχύτητα με την οποία έχουμε δημιουργήσει αυτούς τους υποψηφίους βασίζεται σε μεγάλο βαθμό στην επένδυση, στην κατανόηση του τρόπου ανάπτυξης εμβολίων για άλλους κοροναϊούς» λέει ο Richard Hatchett, Διευθύνων Σύμβουλος του μη κερδοσκοπικού οργανισμού του Όσλο, (Cepi) ο οποίος καταβάλλει προσπάθειες για τη χρηματοδότηση και το συντονισμό της ανάπτυξης του εμβολίου Covid-19. Οι κοροναϊοί προκάλεσαν δύο άλλες πρόσφατες επιδημίες – το σοβαρό αναπνευστικό σύνδρομο (Sars) στην Κίνα το 2002-04 και το αναπνευστικό σύνδρομο στη Μέση Ανατολή (Mers), το οποίο ξεκίνησε στη Σαουδική Αραβία το 2012. Και στις δύο περιπτώσεις άρχισαν οι εργασίες για τα εμβόλια που αργότερα έμειναν στα ράφια όταν πλέον τα κρούσματα είχαν περιοριστεί. Μια εταιρεία, που εδρεύει στη Μέριλαντ, Novavax, έχει επανατοποθετήσει αυτά τα εμβόλια για τον Sars-CoV-2 και λέει ότι έχει αρκετούς υποψήφιους που είναι έτοιμοι να μπουν στη διαδικασία να τα δοκιμάσουν άνθρωποι. Η Moderna, εν τω μεταξύ, βασίστηκε σε προηγούμενες εργασίες σχετικά με τον ιό Mers που διεξήχθησαν στο Αμερικανικό Εθνικό Ινστιτούτο Αλλεργίας και Λοιμωδών Νοσημάτων στη Bethesda του Maryland. Ο Sars-CoV-2 μοιράζεται μεταξύ του 80% και 90% το γενετικό υλικό του με τον ιό που προκάλεσε τον Sars – εξ’ ου και το όνομά του. Και οι δύο αποτελούνται από μια λωρίδα ριβονουκλεϊνικού οξέος (RNA) μέσα σε μια σφαιρική κάψουλα πρωτεΐνης που καλύπτεται με αιχμές. Οι ακίδες δεσμεύονται στους υποδοχείς στην επιφάνεια των κυττάρων που είναι στον ανθρώπινο πνεύμονα – τον ίδιο τύπο υποδοχέα και στις δύο περιπτώσεις – επιτρέποντας στον ιό να εισχωρήσει στο κύτταρο. Μόλις φτάσει στο εσωτερικό του, «χειρίζεται» τον αναπαραγωγικό μηχανισμό του κυττάρου κάνοντάς τον να παράγει περισσότερα αντίγραφα του ίδιου του ιού, προτού βγει ξανά από το κύτταρο και το σκοτώσει κατά τη διαδικασία αυτή. Όλα τα εμβόλια λειτουργούν σύμφωνα με την ίδια βασική αρχή. Παρουσιάζουν μέρος ή όλο το παθογόνο στο ανθρώπινο ανοσοποιητικό σύστημα, συνήθως με τη μορφή μιας ένεσης και σε χαμηλή δόση, για να προτρέψουν το σύστημα να παράγει αντισώματα στον παθογόνο παράγοντα. Τα αντισώματα είναι ένα είδος ανοσοποιητικής μνήμης το οποίο, αφού έχει προκληθεί μία φορά, μπορεί να κινητοποιηθεί ξανά γρήγορα εάν το άτομο εκτίθεται στον ιό στη φυσική του μορφή. Παραδοσιακά, η ανοσοποίηση έχει επιτευχθεί με τη χρήση ζωντανών, εξασθενημένων μορφών του ιού ή μέρους ή ολόκληρου του ιού μόλις αδρανοποιηθεί με θερμότητα ή χημικά. Αυτές οι μέθοδοι έχουν μειονεκτήματα. Η ζωντανή μορφή μπορεί να συνεχίσει να εξελίσσεται στον ξενιστή, για παράδειγμα, ενδεχομένως ξανακτώντας μέρος της μολυσματικότητας και καθιστώντας τον ασθενή άρρωστο, ενώ απαιτούνται υψηλότερες ή επαναλαμβανόμενες δόσεις του αδρανοποιημένου ιού για να επιτευχθεί ο απαιτούμενος βαθμός προστασίας. Ορισμένα από τα προγράμματα εμβολίων Covid-19 χρησιμοποιούν αυτές τις δοκιμασμένες προσεγγίσεις, αλλά άλλες χρησιμοποιούν νεότερη τεχνολογία. Μια πιο πρόσφατη στρατηγική – αυτή που χρησιμοποιεί το Novavax, για παράδειγμα – κατασκευάζει ένα «ανασυνδυασμένο» εμβόλιο. Αυτό περιλαμβάνει την εξαγωγή του γενετικού κώδικα για την ακίδα πρωτεΐνης στην επιφάνεια του Sars-CoV-2, το οποίο είναι το μέρος του ιού που είναι πιθανότερο να προκαλέσει ανοσολογική αντίδραση στους ανθρώπους και να το επικολλήσει στο γονιδίωμα ενός βακτηρίου. Άλλες προσεγγίσεις, ακόμη νεότερες, παρακάμπτουν την πρωτεΐνη και κατασκευάζουν εμβόλια από την ίδια την γενετική οδηγία. Αυτή είναι η περίπτωση της Moderna και μιας άλλης εταιρείας της Βοστώνης CureVac, και οι δύο από τις οποίες κατασκευάζουν εμβόλια Covid-19 από το αγγελιαφόρο RNA. Το αρχικό χαρτοφυλάκιο των τεσσάρων χρηματοδοτούμενων εμβολίων Covid-19 της Cepi έκλινε προς αυτές τις πιο καινοτόμες τεχνολογίες και την περασμένη εβδομάδα ανακοίνωσε χρηματοδότηση συνεργασίας με τη Novavax ύψους 4,4 εκατομμυρίων δολαρίων (3,4 εκατομμύρια λίρες στερλίνες) και με το εμβόλιο του Πανεπιστημίου της Οξφόρδης. «Η εμπειρία μας με την ανάπτυξη εμβολίων είναι ότι δεν μπορείτε να προβλέψετε πού θα υπάρχει αρνητικό αντίκτυπο,» λέει ο Hatchett, που σημαίνει ότι η ποικιλομορφία είναι καθοριστική. Και το στάδιο όπου κάθε προσέγγιση είναι πιο πιθανό να σκοντάψει είναι κλινικές ή ανθρώπινες δοκιμές, οι οποίες, για ορισμένους από τους υποψηφίους, είναι έτοιμες να ξεκινήσουν. Οι κλινικές δοκιμές αποτελούν τον βασικό πρόδρομο για την έγκριση των κανονισμών, συνήθως πραγματοποιούνται σε τρεις φάσεις. Η πρώτη, που περιλαμβάνει μερικές δεκάδες υγιείς εθελοντές, εξετάζει το εμβόλιο για ασφάλεια και κάνει παρακολούθηση για ανεπιθύμητες ενέργειες. Η δεύτερη φάση, που περιλαμβάνει αρκετές εκατοντάδες ανθρώπους, συνήθως σε ένα μέρος του κόσμου που έχει πληγεί από την ασθένεια, εξετάζει πόσο αποτελεσματικό είναι το εμβόλιο και η τρίτη κάνει το ίδιο σε αρκετές χιλιάδες ανθρώπους. Αλλά υπάρχει ένα υψηλό επίπεδο φθοράς καθώς τα πειραματικά εμβόλια περνούν από αυτές τις φάσεις. «Δε θα είναι όλα τα άλογα που εγκαταλείπουν την πύλη εκκίνησης εκείνα θα τελειώσουν τον αγώνα», λέει ο Bruce Gellin, ο οποίος διαχειρίζεται το παγκόσμιο πρόγραμμα ανοσοποίησης για τον μη κερδοσκοπικό οργανισμό της Ουάσινγκτον DC, το ινστιτούτο εμβολίων Sabin. Πηγή: theguardian.com  ",https://www.tanea.gr/2020/03/26/science-technology/o-agonas-dromou-gia-to-emvolio-kai-oi-diadikasies-paragogis-tou/
Tech,tanea.gr,Αποκαλυπτικό βίντεο : Έτσι θα ήταν η Γη αν στέρευαν οι ωκεανοί,15 Δεκεμβρίου 2019 | 11:02,tanea.gr,"Το 70% της Γης είναι καλυμμένο από Ωκεανούς. Αυτό είναι γνωστό. Ωστόσο τι θα γινόταν αν αυτοί στέρευαν; Αυτό ακριβώς έρχεται να μας δείξει το νέο timelapse της NASA. Το εν λόγω κλιπ προσομοιώνει, ουσιαστικά, την πτώση του επιπέδου της επιφάνειας της θάλασσας παγκοσμίως, με αποτέλεσμα να αποκαλύπτονται, σταδιακά, τα δύο τρίτα της Γης, που είναι… υποβρύχια, με το μεγαλύτερο μέρος αυτής της περιοχής να γίνεται ορατό στα 459 πόδια. Η κεντρική περιοχή του ωκεανού, ωστόσο, αρχίζει να εμφανίζεται σε βάθος 6.500 ποδιών και συνεχίζει για ακόμη 19.685 πόδια, ενώ όλο το θαλασσινό νερό έχει εξαφανιστεί -εκτός από τμήματα της Γης με βαθιά θαλάσσια χαρακώματα, όπως η Τάφρος των Μαριανών, στον Ειρηνικό Ωκεανό, που βρίσκεται στα 36.000 πόδια! ",https://www.tanea.gr/2019/12/15/science-technology/etsi-tha-edeixne-i-gi-an-stereyan-oi-okeanoi/
Tech,tanea.gr,Τελικά οι άνδρες θέλουν χάδια;,21 Δεκεμβρίου 2019 | 19:20,tanea.gr,"Τα χάδια και η τρυφερότητα τονώνουν την ικανοποίηση των ανδρών και των γυναικών σε μακροχρόνιες σχέσεις σύμφωνα με νέα έρευνα σε 1000 ζευγάρια από τις Η.Π.Α, τη Βραζιλία, την Γερμανία, την Ιαπωνία και την Ισπανία, ηλικίας 40-70 ετών. Σύμφωνα με τους ερευνητές από το Kinsey Institute του Πανεπιστημίου της Ιντιάνα η τρυφερότητα είναι πιο σημαντική για τους άνδρες απ’ ότι για τις γυναίκες. Επίσης, οι άνδρες ήταν πιο πιθανό να αναφέρουν ότι ήταν ευτυχισμένοι με τη σχέση τους εάν είχαν καλή κατάσταση υγείας και εάν η σύντροφός τους έχει οργασμό κατά τη σεξουαλική επαφή. Τ όσο οι άνδρες όσο και οι γυναίκες ήταν πιο ευτυχισμένοι όσο περισσότερα χρόνια βρίσκονταν με τον σύντροφό τους και εάν η σεξουαλική τους λειτουργία ήταν σε υψηλά επίπεδα.  Η σεξουαλική ικανοποίηση και για τα δυο φύλα συνδεόταν με τα συχνά φιλιά, τα χάδια, τα ερωτικά αγγίγματα και το συχνό σεξ.  Για τους άνδρες πάντως η ύπαρξη πολλών ερωτικών συντρόφων στη ζωή τους ήταν ένας δείκτης χαμηλότερης ερωτικής ικανοποίησης, σύμφωνα με τους ερευνητές. Όσο για τις γυναίκες φάνηκε ότι η σεξουαλική ικανοποίηση αυξανόταν με την πάροδο των χρόνων. Εκείνες που ήταν με το σύντροφό τους μαζί λιγότερο από 15 χρόνια ήταν λιγότερο πιθανό να είναι σεξουαλικά ικανοποιημένες, ενώ ο δείκτης της ευχαρίστησης αυξανόταν για τις γυναίκες μετά τα 15 χρόνια συμβίωσης. Η έρευνα δημοσιεύθηκε στο επιστημονικό περιοδικό Archives of Sexual Behavior.",https://www.tanea.gr/2019/12/21/science-technology/telika-oi-andres-theloun-xadia/
Tech,tanea.gr,Πώς σχετίζεται η παχυσαρκία με την κλιματική αλλαγή,22 Δεκεμβρίου 2019 | 09:20,tanea.gr,"Όσο παχαίνουν οι άνθρωποι στη Γη, τόσο πιο δύσκολη γίνεται η μάχη κατά της κλιματικής αλλαγής, επειδή η παχυσαρκία συμβάλλει στις εκπομπές διοξειδίου του άνθρακα, σύμφωνα με μια νέα επιστημονική μελέτη με επικεφαλής έναν Έλληνα επιστήμονα της διασποράς, που αναδεικνύει ένα σχετικά παραγνωρισμένο παράγοντα μέχρι σήμερα. Ο συνδυασμός της αύξησης του παγκόσμιου πληθυσμού με το αυξανόμενο μέσο βάρος των κατοίκων της Γης δημιουργεί μια πρόσθετη δυσκολία, καθώς οι παχύσαρκοι άνθρωποι παράγουν με τον μεταβολισμό τους περισσότερο διοξείδιο του άνθρακα, από όσο οι άνθρωποι κανονικού βάρους. Όλοι οι έμβιοι οργανισμοί που εξαρτώνται από το οξυγόνο, παράγουν διοξείδιο του άνθρακα ως αποτέλεσμα των μεταβολικών διαδικασιών τους, που είναι αναγκαίοι για τη διατήρηση της ζωής. Η συνολική παραγωγή διοξειδίου από όλα τα είδη του πλανήτη μας συνδέεται με το ρυθμό μεταβολισμού τους, το μέγεθος του σώματος τους και το μέγεθος του πληθυσμού κάθε είδους. Η συντήρηση ενός σώματος μεγαλύτερου βάρους απαιτεί περισσότερη τροφή και υγρά, τα οποία θα πρέπει να παραχθούν και να μεταφερθούν στους καταναλωτές μέσα από διαδικασίες που όλες καίνε ορυκτά καύσιμα και εκπέμπουν «αέρια του θερμοκηπίου». Σύμφωνα με τη μελέτη, εκτιμάται ότι η παχυσαρκία συμβάλλει παγκοσμίως με πρόσθετες εκπομπές διοξειδίου της τάξης των 700 μεγατόνων κάθε χρόνο ή περίπου το 1,6% των συνολικών ανθρωπογενών εκπομπών άνθρακα (αυτό ακριβώς είναι το «χοντρό» δαχτυλάκι της παχυσαρκίας στην επιδείνωση της κλιματικής αλλαγής). Οι ερευνητές, με επικεφαλής τον ελληνικής καταγωγής Φαίδωνα Μάγκο, αναπληρωτή καθηγητή του Τμήματος Διατροφής, Άσκησης και Άθλησης του Πανεπιστημίου της Κοπεγχάγης, ειδικό στην έρευνα για την παχυσαρκία, έκαναν τη σχετική δημοσίευση με τίτλο «Το περιβαλλοντικό αποτύπωμα της παχυσαρκίας» στο περιοδικό «Obesity» της Εταιρείας Παχυσαρκίας των ΗΠΑ. Τόνισαν ότι είναι κρίσιμο η νέα μελέτη να μην οδηγήσει σε περισσότερο στιγματισμό των υπέρβαρων, όμως πρέπει να γίνει συνείδηση ότι η παχυσαρκία δεν επιδρά αρνητικά μόνο στην υγεία των ανθρώπων, αλλά και στο περιβάλλον. «Η μελέτη μας δείχνει ότι, πέρα από τις επωφελείς επιπτώσεις στη νοσηρότητα, στη θνησιμότητα και στις δαπάνες ιατρικής περίθαλψης, ο έλεγχος της παχυσαρκίας μπορεί να επιδράσει θετικά και στο περιβάλλον. Αυτό έχει σημαντικό αντίκτυπο για όλους όσους εμπλέκονται στην αντιμετώπιση της παχυσαρκίας», δήλωσε ο Φ. Μάγκος. Παχύσαρκοι θεωρούνται οι άνθρωποι με δείκτη μάζας σώματος άνω του 30, ενώ κανονικό βάρος έχουν αυτοί με δείκτη κάτω του 25. Σε σχέση με έναν άνθρωπο κανονικού βάρους, σύμφωνα με την έρευνα, ένας παχύσαρκος παράγει 81 έξτρα κιλά διοξειδίου του άνθρακα ετησίως λόγω πιο έντονου μεταβολισμού, 593 έξτρα κιλά διοξειδίου λόγω μεγαλύτερης κατανάλωσης τροφίμων και ποτών, καθώς επίσης 476 πρόσθετα κιλά διοξειδίου λόγω αυξημένων οδικών και αεροπορικών μεταφορών. Συνολικά, η παχυσαρκία σχετίζεται με περίπου 20% περισσότερες εκπομπές «αερίων του θερμοκηπίου» σε σχέση με το κανονικό βάρος. «Η εναρμόνιση στοιχείων επιδημιολογίας, φυσιολογίας και περιβαλλοντικής επιστήμης δεν είναι εύκολη υπόθεση και τονίζουμε με έμφαση ότι οι εκτιμήσεις μας δεν είναι απολύτως ακριβείς, είναι όμως μάλλον αρκετά λογικές», διευκρίνισε ο Μάγκος. Πηγή: ΑΠΕ-ΜΠΕ  ",https://www.tanea.gr/2019/12/22/science-technology/pos-sxetizetai-i-paxysarkia-me-tin-klimatiki-allagi/
Tech,tanea.gr,Νέο ρεκόρ μακροχρόνιας εργασίας στη Σελήνη για τo κινεζικό YuTu 2,19 Δεκεμβρίου 2019 | 09:07,tanea.gr,"Περισσότερους από 11 μήνες κάνει βόλτες και δουλεύει στη σκοτεινή πλευρά του φεγγαριού το κινεζικό ρόβερ YuTu 2, σπάζοντας πλέον το ρεκόρ της πιο μακρόχρονης εργασίας στη Σελήνη, το οποίο κατείχε το πρωτοπόρο ρόβερ Lunokhod 1 της Σοβιετικής Ένωσης από το 1971. Το YuTu 2, που αποτελεί μέρος της αποστολής Chang’e 4, έφθασε στις 3 Ιανουαρίου 2019 στη μη ορατή πλευρά του δορυφόρου μας, στον μεγάλο κρατήρα Φον Κάρμαν διαμέτρου 186 χιλιομέτρων, τον οποίο έκτοτε εξερευνά, έχοντας διανύσει 345 μέτρα έως τώρα, σύμφωνα με την Εθνική Διαστημική Υπηρεσία της Κίνας (CNSA). Το σοβιετικό Lunokhod 1 ήταν το πρώτο τηλεκατευθυνόμενο ρομποτικό όχημα που προσεδαφίστηκε σε άλλο ουράνιο σώμα. Έφθασε στη «Θάλασσα των Βροχών» στις 17 Νοεμβρίου 1970 και σταμάτησε την αποστολή του στις 4 Οκτωβρίου 1971. Είχε μεταφερθεί στη Σελήνη από τη σοβιετική διαστημοσυσκευή Luna 17 και καθοδηγείτο από μια πενταμελή ομάδα στο Κέντρο Βαθιού Διαστήματος κοντά στη Μόσχα. Η παραμονή του για σχεδόν 11 μήνες στην επιφάνεια του φεγγαριού, όπου διένυσε περίπου 10,5 χιλιόμετρα και μετέδωσε στη Γη περισσότερες από 20.000 εικόνες, ήταν μια από τις μεγαλύτερες επιτυχίες του σοβιετικού διαστημικού προγράμματος. Πηγή: ΑΠΕ-ΜΠΕ  ",https://www.tanea.gr/2019/12/19/science-technology/neo-rekor-makroxronias-ergasias-sti-selini-gia-to-kineziko-yutu-2/
Tech,tanea.gr,"Εξωπλανήτες : Συχνοί οι υδρατμοί στις ατμόσφαιρες, αλλά λίγοι",12 Δεκεμβρίου 2019 | 09:06,tanea.gr,"Οι υδρατμοί είναι συχνοί στις ατμόσφαιρες πολλών εξωπλανητών, όμως σε ποσότητες πολύ χαμηλότερες του αναμενομένου. Αυτό είναι το βασικό συμπέρασμα της μεγαλύτερης μέχρι σήμερα ανάλυσης της χημικής σύστασης των ατμοσφαιρών των πλανητών πέρα από το ηλιακό σύστημα μας. Οι ερευνητές, με επικεφαλής τον δρα Νίκου Μαντουσουντάν του Ινστιτούτου Αστρονομίας του Πανεπιστημίου του Κέιμπριτζ, που έκαναν τη σχετική δημοσίευση στο περιοδικό αστροφυσικής «The Astrophysical Journal Letters», μελέτησαν ατμοσφαιρικά δεδομένα από διαστημικά και επίγεια τηλεσκόπια, που αφορούσαν 19 εξωπλανήτες διαφόρων διαστάσεων και θερμοκρασιών, από «μίνι-Ποσειδώνες» (με μάζες σχεδόν δεκαπλάσιες της Γης) μέχρι «υπερ-Δίες» (με μάζα τουλάχιστον 600 φορές μεγαλύτερη της Γης), καθώς επίσης με θερμοκρασίες από 20 έως πάνω από 2.000 βαθμούς Κελσίου. Διαπιστώθηκε ότι, όπως στους γιγάντιους πλανήτες του δικού μας ηλιακού συστήματος, οι ατμόσφαιρες των εξωπλανητών είναι πλούσιες σε υδρογόνο. Τα χημικά στοιχεία που εντοπίστηκαν Άλλα χημικά στοιχεία, όπως το οξυγόνο (το τρίτο σε αφθονία στοιχείο στο σύμπαν μετά το υδρογόνο και το ήλιο) βρίσκονται επίσης σε αναμενόμενες ποσότητες στους εξωπλανήτες. Όμως το νερό, που περιέχει οξυγόνο, δεν φαίνεται να υπάρχει σε παρόμοια αναλογία, με βάση τις μικρές ποσότητες των υδρατμών που έχουν ανιχνευθεί έως τώρα. Η νέα μελέτη βρήκε υδρατμούς στις ατμόσφαιρες των 14 από τους 19 εξωπλανήτες που εξέτασε. «Είναι όμως απίστευτο πόσο χαμηλές είναι οι συγκεντρώσεις νερού στις ατμόσφαιρες πολύ διαφορετικών εξωπλανητών. Δεδομένου ότι το νερό αποτελεί συστατικό-κλειδί για τη ζωή στη Γη, είναι σημαντικό να γνωρίζουμε πόσο νερό μπορεί να βρεθεί στα πλανητικά συστήματα πέρα από το δικό μας», δήλωσε ο Μαντουσουντάν. Πηγή: ΑΠΕ-ΜΠΕ  ",https://www.tanea.gr/2019/12/12/science-technology/eksoplanites-syxnoi-oi-ydratmoi-stis-atmosfaires-alla-ligoi/
Tech,tanea.gr,Οι γλώσσες του πλανήτη εκφράζουν με διαφορετικό τρόπο τα συναισθήματα,21 Δεκεμβρίου 2019 | 10:17,tanea.gr,"Η λέξη «φόβος» στα ισλανδικά είναι «όττι», στη γλώσσα τάγκαλοκ των Φιλιππίνων είναι «τακότ» και στα σομαλικά «καμπσί». Το παλιό ερώτημα είναι κατά πόσο οι διαφορετικές λέξεις μεταφέρουν την ίδια ανθρώπινη εμπειρία του φόβου ή η κάθε γλώσσα εννοεί κάτι κάπως διαφορετικό. Μια νέα έρευνα επιστημόνων από τις ΗΠΑ (Πανεπιστήμιο Β.Καρολίνα), τη Γερμανία (Ινστιτούτο Μαξ Πλανκ για την Επιστήμη της Ανθρώπινης Ιστορίας), την Αυστραλία (Αυστραλιανό Εθνικό Πανεπιστήμιο) και τη Νέα Ζηλανδία, που δημοσιεύθηκε στο περιοδικό « Science «, μελέτησε διάφορες γλώσσες του κόσμου και κατέληξε στο συμπέρασμα ότι όταν οι άνθρωποι εκφράζονται με λέξεις για τα συναισθήματα τους (θυμό, φόβο, αγάπη, λύπη, χαρά κ.α.), μπορεί να εμφανίζουν όχι αμελητέες διαφορές. Πρόκειται για τη μεγαλύτερη έως σήμερα έρευνα συγκριτικής γλωσσολογίας του είδους της, καθώς ανέλυσε με τη βοήθεια ειδικού λογισμικού 2.474 γλώσσες (πάνω από το ένα τρίτο των ομιλούμενων γλωσσών της Γης), μεταξύ των οποίων γλώσσες με ελάχιστους εναπομείναντες ομιλητές. Η βασική διαπίστωση είναι ότι οι γλώσσες του πλανήτη περιγράφουν τα συναισθήματα διαφορετικά, παρόλο που στα μεταφραστικά λεξικά θεωρούνται ισοδύναμες. Για παράδειγμα, κάποιες γλώσσες θεωρούν τη θλίψη παρόμοια σε περιεχόμενο με το φόβο και το άγχος, ενώ άλλες με τη λύπη. Η «αγάπη» σχετίζεται στενά με το «μου αρέσει» και το «θέλω» στις ινδο-ευρωπαϊκές γλώσσες (μεταξύ αυτών και η ελληνική), αλλά στις αυστρονησιακές λέξεις (γλώσσες Βιετνάμ, Μιανμάρ κ.α.) συνδέεται στενά με τη «συμπόνια». Μερικές γλώσσες έχουν την ίδια λέξη για το «φόβο» και την «έκπληξη». Η λέξη «έκπληξη» σχετίζεται στενά με το «φόβο» στις αυστρονησιακές γλώσσες, ενώ στις γλώσσες Τάι-Καντάι της νοτιοανατολικής Ασίας (Λάος, Ταϊλάνδης κ.α.) σχετίζεται στενά με την «ελπίδα». Με άλλα λόγια στην πρώτη περίπτωση υπάρχει ένα αρνητικό περιεχόμενο στην έκπληξη, ενώ στη δεύτερη θετικό. «Με δεδομένες αυτές τις διαφορές, μπορείτε να φανταστείτε πώς οι ομιλητές αυτών των διαφορετικών γλωσσών μπορεί να αντιδράσουν σε ανθρώπους, οι οποίοι θα πεταχτούν ξαφνικά πίσω από ένα έπιπλο ή από ένα σκοτεινό δωμάτιο, φωνάζοντας ‘έκπληξη’!», επεσήμανε ο επικεφαλής Αμερικανός ερευνητής Τζόσουα Κόνραντ Τζάκσον. «Μπορεί να υπάρχει μια λέξη για τον θυμό σε εκατοντάδες γλώσσες, αλλά αυτές οι λέξεις στην πραγματικότητα δεν εννοούν το ίδιο πράγμα. Η μελέτη μας δείχνει ότι δεν υπάρχει μια ενιαία έννοια για το φόβο», πρόσθεσε. «Δεν λέμε ότι πρέπει να πετάξουμε τα μεταφραστικά λεξικά μας, αυτό που λέμε είναι ότι δεν μπορούμε να τα παίρνουμε πολύ σοβαρά», τόνισε. Ο τρόπος που οι διαφορετικές κουλτούρες εκφράζουν τα συναισθήματα τους, συνδέεται με τη γεωγραφία. Έτσι, γλωσσικές ομάδες πιο κοντινές γεωγραφικά μεταξύ τους έχουν περισσότερα κοινά όσον αφορά το περιεχόμενο των συναισθηματικών λέξεων σε σχέση με τις απομακρυσμένες ομάδες. Αυτό, κατά τους ερευνητές, οφείλεται πιθανότατα στο γεγονός ότι οι ομιλητές των πιο κοντινών γλωσσών είχαν από παλιά περισσότερες επαφές μεταξύ τους (εμπορικές συναλλαγές, μεταναστεύσεις, κατακτήσεις κ.α.). ‘Ασχετα πάντως από την απόσταση, όλες οι γλώσσες διακρίνουν τα συναισθήματα με βάση το αν είναι ευχάριστα ή δυσάρεστα. Ελάχιστες γλώσσες, για παράδειγμα, βλέπουν το ευχάριστο συναίσθημα της «ευτυχίας» ως παρόμοιο με το δυσάρεστο συναίσθημα της «λύπης». Αυτό, κατά τους επιστήμονες, σημαίνει πως υπάρχουν οικουμενικά στοιχεία συναισθηματικής έκφρασης που μάλλον πηγάζουν από τη βιολογική εξέλιξη της ανθρωπότητας. Πηγή: ΑΠΕ-ΜΠΕ  ",https://www.tanea.gr/2019/12/21/science-technology/oi-glosses-tou-planiti-ekfrazoun-me-diaforetiko-tropo-ta-synaisthimata/
Tech,tanea.gr,Τρόποι για να απεξαρτηθείς από το smartphone σου,13 Δεκεμβρίου 2019 | 18:03,tanea.gr,"Το κινητό τηλέφωνο, και ειδικότερα το smartphone, αποτελεί αναπόσπαστο μέρος της καθημερινότητάς μας, θα λέγαμε κάτι σαν προέκταση του καρπού μας. Ωστόσο η κατάσταση αυτή κρύβει κάποιους κινδύνους. Π.χ., έρευνες έχουν δείξει ότι η πολλή έκθεση στην οθόνη ενός smartphone επηρεάζει αρνητικά τα εγκεφαλικά κύτταρα. Στο παρακάτω βίντεο μπορείτε να μάθετε ορισμένους απλούς τρόπους προκειμένου να αρχίσετε σιγά – σιγά να απεμπλέκεστε από την προσκόλληση στο smartphone σας. Απαραίτητη προϋπόθεση πάντως, μην το ξεχνάτε, είναι να το έχετε αποφασίσει πραγματικά… ",https://www.tanea.gr/2019/12/13/science-technology/tropoi-gia-na-apeksartitheis-apo-to-smartphone-sou/
Tech,tanea.gr,Instagram : Μέσω τεχνητής νοημοσύνης ο έλεγχος στις λεζάντες των φωτογραφιών,17 Δεκεμβρίου 2019 | 09:00,tanea.gr,"Το Instragram θα αρχίσει να προειδοποιεί τους χρήστες ότι οι λεζάντες τους σε κάποια φωτογραφία ή βίντεο μπορεί να θεωρηθούν προσβλητικές για άλλους, συνεπώς ίσως θα πρέπει να τις αλλάξουν. Η εταιρεία, που ανήκει στο Facebook, έχει ήδη εκπαιδεύσει ένα σύστημα τεχνητής νοημοσύνης, το οποίο θα αναλάβει να ανιχνεύει τις δυνητικά προσβλητικές λεζάντες. Το νέο εργαλείο θα τεθεί σε λειτουργία άμεσα σε μερικές χώρες και σε άλλες μέσα στους επόμενους μήνες. Μεταξύ άλλων, έχει ως στόχο να καταπολεμήσει τον κυβερνο-εκφοβισμό, που έχει εξελιχθεί σε σοβαρό πρόβλημα σε πλατφόρμες μέσων κοινωνικής δικτύωσης όπως το Facebook, το Instagram και το YouTube. Μάλιστα το Instagram είχε χαρακτηρισθεί η χειρότερη πλατφόρμα στον κόσμο σε μια έρευνα του 2017 σχετικά με τον εκφοβισμό στο διαδίκτυο. Έτσι, όταν πλέον ο χρήστης πληκτρολογεί μια προσβλητική ή επιθετική λεζάντα στο Instagram, θα λαμβάνει άμεσα ένα μήνυμα ότι το κείμενο του μοιάζει με άλλα που ήδη έχουν χαρακτηρισθεί προσβλητικά από τρίτους. Οι χρήστες θα έχουν την επιλογή να τροποποιήσουν την λεζάντα τους προτού τη δημοσιοποιήσουν, χωρίς όμως να είναι αυτό υποχρεωτικό. «Πέρα από τον περιορισμό της εξάπλωσης του εκφοβισμού, η προειδοποίηση θα βοηθά στο να εκπαιδεύσει τους ανθρώπους στο τι δεν επιτρέπουμε στο Instagram και πότε ο λογαριασμός ενός χρήστη κινδυνεύει να καταπατήσει τους κανονισμούς μας», ανέφερε η πλατφόρμα σε ιστολόγιο της, σύμφωνα με το BBC. Νωρίτερα φέτος τον Ιούλιο το Instagram είχε αρχίσει να εφαρμόζει ένα ανάλογο εργαλείο τεχνητής νοημοσύνης για να ειδοποιεί τους χρήστες πότε τα σχόλια τους πάνω σε αναρτήσεις άλλων μπορεί να θεωρηθούν προσβλητικά. «Τα αποτελέσματα έως τώρα είναι ενθαρρυντικά και βρήκαμε ότι αυτού του τύπου οι προτροπές μπορούν να ωθήσουν τους ανθρώπους να ξανασκεφτούν τα λόγια τους, εφόσον τους δίνεται η ευκαιρία», σύμφωνα με το Instagram. Κατά πόσο όμως όντως τέτοια «έξυπνα» εργαλεία θα έχουν ουσιαστικό αποτέλεσμα, παραμένει ένα ερώτημα, από τη στιγμή που ο χαρακτήρας τους παραμένει προαιρετικός για τους χρήστες.  ",https://www.tanea.gr/2019/12/17/science-technology/instagram-meso-texnitis-noimosynis-o-elegxos-stis-lezantes-ton-fotografion/
Tech,tanea.gr,Αυτά είναι τα πιο επιτυχημένα apps της δεκαετίας,17 Δεκεμβρίου 2019 | 10:41,tanea.gr,"To Facebook ανακηρύσσεται κινητή εφαρμογή της δεκαετίας, καθώς την έχουν «κατεβάσει» περισσότερο από κάθε άλλη οι χρήστες παγκοσμίως στη διάρκεια της περιόδου 2010-2019. Η κυριαρχία του Facebook είναι εντυπωσιακή, καθώς ακολουθούν σε δημοφιλία τρία άλλα μέλη της «οικογένειας» του Facebook, οι εφαρμογές Facebook Messenger, WhatsApp Messenger και Instagram, σύμφωνα με την εταιρεία ερευνών App Annie. Την πρώτη δεκάδα συμπληρώνουν κατά σειρά οι εφαρμογές Snapchat (της εταιρείας Snap), Skype (της Microsoft), Tik Tok (της κινεζικής ByteDance), UC Browser (της κινεζικής Alibaba), YouTube (της Google) και Twitter. Δημοφιλέστερη εφαρμογή online γνωριμιών της δεκαετίας είναι το Tinder, στο video-streaming το Netflix, ενώ στο streaming μουσικής και ραδιοφώνου το Pandora Music. Όσον αφορά στα ηλεκτρονικά παιγνίδια με τα περισσότερα «κατεβάσματα» διεθνώς μεταξύ 2010-2019, πρώτο είναι το Subway Surfers (της δανικής Kiloo) και ακολουθούν κατά σειρά το Candy Crush Saga (της αμερικανικής Activision Blizzard), το Temple Run 2 (της αμερικανικής Imangi) και το My Talking Τom της κυπριακής Outfit7. Το 2019 οι κινητές εφαρμογές σημείωσαν νέα ανάπτυξη, με αύξηση περίπου 5% στις συνολικές λήψεις από τους χρήστες έναντι του 2018, μία τάση που αναμένεται να συνεχιστεί και το 2020, σύμφωνα με την App Annie.  ",https://www.tanea.gr/2019/12/17/science-technology/ayta-einai-ta-pio-epityximena-apps-tis-dekaetias/
Tech,tanea.gr,Επιστήμονας ισχυρίζεται ότι εφηύρε συσκευή που μπορεί να μας γυρίσει πίσω στον χρόνο,5 Ιανουαρίου 2020 | 10:15,tanea.gr,"Αμερικανός επιστήμονας ισχυρίζεται ότι βρήκε τον τρόπο με τον οποίο μπορούμε να γυρίσουμε τον χρόνο πίσω. Οι θεωρία του αμερικανού αστροφυσικού στηρίζεται σε μαθηματικές εξισώσεις που όπως υποστηρίζει έχει δημιουργήσει. Ο Ρον Μάλετ, ο οποίος είναι αστροφυσικός, σε συνέντευξή του στο CNN, αναφέρει πως έχει καταφέρει να δημιουργήσει τις εξισώσεις και τις αρχές, βάσει των οποίων μπορεί να κατασκευαστεί μια μηχανή που θα μας επιτρέψουμε να γυρίσουμε το χρόνο πίσω. Στην ίδια συνέντευξη ωστόσο, συμπλήρωσε πως αυτό δεν θα πραγματοποιηθεί στο άμεσο μέλλον και δεν θα καταφέρει να δει τη θεωρία του να αποδεικνύεται, όσο ζει. Σύμφωνα με τον Μάλετ, τα ευρήματά του βασίζονται στη θεωρία της Γενικής Σχετικότητας και τη θεωρία της Ειδικής Σχετικότητας, τις οποίες ανέπτυξε ο Αϊνστάιν, σύμφωνα με τις οποίες «ο χρόνος μπορεί να επηρεαστεί από την ταχύτητα». Ο αστροφυσικός υποστηρίζει πως «μια γυροσκοπική δέσμη λέιζερ μπορεί να δράσει σαν ένας τύπος χρονομηχανής και να δημιουργήσει μια διαστρέβλωση στο χρόνο, μέσω της οποίας θα μπορούμε να μεταφερθούμε στο παρελθόν». Όπως σημειώνει όμως ο Αμερικανός επιστήμονας, υπάρχει και ένας περιορισμός. «Μπορείς να στείλεις μια πληροφορία στο παρελθόν, αλλά μπορείς να την στείλεις μόνο μέχρι το σημείο του παρελθόντος, κατά το οποίο ξεκίνησε η λειτουργία της μηχανής» εξήγησε.  ",https://www.tanea.gr/2020/01/05/science-technology/epistimonas-isxyrizetai-oti-efiyre-syskeyi-pou-mporei-na-mas-gyrisei-piso-ston-xrono/
Tech,tanea.gr,WhatsApp μόνο για λίγους - Σε ποια κινητά δεν θα λειτουργεί,9 Ιανουαρίου 2020 | 12:03,tanea.gr,"To WhatsApp θα σταματήσει σύντομα να λειτουργεί σε εκατομμύρια τηλέφωνα. Η εφαρμογή που ανήκει στο Facebook σταμάτησε να υποστηρίζει μια σειρά συσκευών στις 31 Δεκεμβρίου. Η εφαρμογή επικοινωνίας και ανταλλαγής μηνυμάτων από την 1η Φεβρουαρίου θα σταματήσει να λειτουργεί σε κινητά iPhone, τα οποία έχουν λογισμικό παλαιότερο του iOS 7 αλλά και σε αυτά που έχω λογισμικό Android με έκδοση 2.3.7.  ",https://www.tanea.gr/2020/01/09/science-technology/whatsapp-mono-gia-ligous-se-poia-kinita-den-tha-leitourgei/
Tech,tanea.gr,Η μάζα του γαλαξία μας είναι 890 δισεκατομμύρια φορές μεγαλύτερη από τον Ήλιο,23 Δεκεμβρίου 2019 | 10:52,tanea.gr,"Ο γαλαξίας μας έχει μάζα περίπου 890 δισεκατομμύρια φορές μεγαλύτερη από τον Ήλιο μας, σύμφωνα με νέα πιο ακριβή επιστημονική εκτίμηση. Ο αριθμός αυτός ισοδυναμεί με 296 τετράκις εκατομμύρια φορές τη μάζα της Γης. Η μέτρηση της μάζας του γαλαξία μας παρουσιάζει δυσκολίες, επειδή ζούμε μέσα του. Καθώς δεν υπάρχει τρόπος να βάλουμε τους γαλαξίες μας σε… ζυγαριά, το «ζύγισμα» γίνεται με βάση τις κινήσεις των άστρων στο εσωτερικό ενός γαλαξία, οι οποίες αποκαλύπτουν με ποιο τρόπο η βαρύτητά του τα επηρεάζει. Όμως ενώ αυτό είναι ευκολότερο για έναν άλλο γαλαξία, όπως η Ανδρομέδα, στην περίπτωση του δικού μας γαλαξία το μεγαλύτερο μέρος του είναι κρυμμένο από εμάς στη Γη. Τα κοντινά άστρα και τα νέφη σκόνης κρύβουν τα πιο μακρινά άστρα από τη θέα μας. Οι ερευνητές, με επικεφαλής τον αστροφυσικό Φάμπιο Λόκο του Imperial College του Λονδίνου, που έκαναν τη σχετική προδημοσίευση στο  arXiv , υπολόγισαν ότι το 93% της συνολικής μάζας του γαλαξία μας (όσο περίπου 830 δισεκατομμύρια ήλιοι) είναι σκοτεινή ύλη. Πηγή: ΑΠΕ-ΜΠΕ  ",https://www.tanea.gr/2019/12/23/science-technology/i-maza-tou-galaksia-mas-einai-890-disekatommyria-fores-megalyteri-apo-ton-ilio/
Tech,tanea.gr,Wi-Fi : Η ιδανική θέση για το router,9 Ιανουαρίου 2020 | 16:37,tanea.gr,"Όλοι έχουμε ζήσει την στιγμή που η ασύρματη σύνδεση διακόπτεται ξαφνικά κι εμείς μένουμε χωρίς ίντερνετ. Κι αυτό προκαλεί άγχος αν εκείνη την ώρα βρισκόμαστε στη μέση μιας σημαντικής εργασίας μπροστά στην οθόνη του υπολογιστή στο σπίτι. Τι πρέπει λοιπόν να κάνουμε: – Το τοποθετούμε σε κεντρικό σημείο. Παρόλο που τα καλώδια που συνδέονται με τη συσκευή θέλουμε συνήθως να τα κρύψουμε σε μια άκρη του δωματίου, είναι καλύτερο για τη διατήρηση της σύνδεσης να τα κρατήσουμε σε μια πιο κεντρική θέση. Ιδανικά, θα μπορούσε να είναι μέσα στο οπτικό μας πεδίο από εκεί που συνήθως καθόμαστε και χρησιμοποιούμε το ίντερνετ. – Αποφεύγουμε να βάλουμε γύρω του μεταλλικά αντικείμενα. «Το μέταλλο εξαφανίζει την ηλεκτρομαγνητική ενέργεια σε αρκετά μεγάλο βαθμό», εξηγεί ο Κόουλ. Επομένως, π.χ. η κουζίνα δεν είναι ο πιο κατάλληλος χώρος για να ακουμπήσουμε το router μας. – Οι τοίχοι με τούβλα και τσιμέντο αποτελούν, επίσης, εχθρό. «Όλα τα υλικά απορροφούν ένα μέρος της ακτινοβολίας. Ορισμένα, όμως, το κάνουν περισσότερο. Όπως το τσιμέντο», αναφέρει ο διδακτορικός φοιτητής. Έτσι, τοποθετώντας το router περιστοιχισμένο από τσιμέντο ή τούβλα από πολλές πλευρές εμποδίζουμε το σήμα να φτάσει σε πιο απομακρυσμένες γωνιές του σπιτιού μας. Από την άλλη πλευρά, το πάτωμα και το ταβάνι τείνουν να το μεταδίδουν πιο εύκολα συγκριτικά με τους τοίχους. – Δεν το ακουμπάμε κοντά σε φούρνο μικροκυμάτων. Αν παρατηρήσουμε ότι η σύνδεση του ίντερνετ καθυστερεί κάθε φορά που ζεσταίνουμε κάτι στο φούρνο μικροκυμάτων, δεν είναι τυχαίο. Η συγκεκριμένη συσκευή λειτουργεί στην ίδια συχνότητα όπως τα router ασύρματου ίντερνετ κι έτσι, ακόμα και όταν μια μικρή ποσότητα ακτινοβολίας απελευθερωθεί από αυτήν, μπορούν να επηρεάσει ή και να διακόψει το σήμα μας. – Το τοποθετούμε ψηλά. Το router του WiFi εκπέμπει ραδιοκύματα, τα οποία μεταδίδονται προς τα έξω και κάτω από την πηγή τους. Έτσι, στηρίζοντάς το στον τοίχο ή τοποθετώντας το σε ένα ψηλό ράφι μπορεί να μας δώσει καλύτερο σήμα, ειδικά αν μένουμε σε διώροφο σπίτι και θέλουμε μια καλή σύνδεση και στους δύο ορόφους. – Στρέφουμε την κεραία κάθετα για καλύτερη οριζόντια λήψη ή πλάγια για καλύτερη κατακόρυφη λήψη. Σε ένα σπίτι με πολλούς χώρους, αν στρέψουμε την κεραία του router πλάγια, θα έχουμε καλύτερο σήμα στον επάνω όροφο. Αντίθετα, αν την στρέψουμε κάθετα, θα έχουμε καλύτερο σήμα στα πλάγια. Σε περίπτωση, πάλι, που έχουμε router με δύο κεραίες, μπορούμε να τοποθετήσουμε τη μία προς τα επάνω και την άλλη προς τα πλάγια. Και αν το router μας δεν έχει καμία κεραία, πρέπει να προσέξουμε να του δώσουμε τη σωστή κλίση. Αν, π.χ., είναι κάθετο, να μην το «ξαπλώσουμε» πάνω σε κάποια επιφάνεια.  ",https://www.tanea.gr/2020/01/09/science-technology/wi-fi-i-idaniki-thesi-gia-to-router/
Tech,tanea.gr,"Ο κόσμος το 2030, από τα μάτια του Ζούκερμπεργκ",10 Ιανουαρίου 2020 | 23:40,tanea.gr,"Ο πρόεδρος του διοικητικού συμβουλίου και διευθύνων σύμβουλος της Facebook Μαρκ Ζούκερμπεργκ αποκάλυψε σήμερα το όραμά του για την κοινωνία το 2030. Μέχρι τώρα, στην αρχή του χρόνου ο επιχειρηματίας δημοσιοποιούσε τους προσωπικούς του στόχους για τη νέα χρονιά. Μεταξύ άλλων, είχε δεσμευθεί να μάθει μανδαρινικά κινέζικα, να μάθει να κυνηγά και να μαγειρεύει ο ίδιος το φαγητό του και να επισκεφθεί όλες τις αμερικανικές Πολιτείες – κάτι που είχε τροφοδοτήσει εικασίες για ενδεχόμενη υποψηφιότητά του στις προεδρικές εκλογές. «Αυτή τη δεκαετία, θα επικεντρωθώ σε μακροπρόθεσμα ζητήματα. Αντί να θέσω στον εαυτό μου προκλήσεις με ορίζοντα ενός χρόνου, προσπάθησα να σκεφτώ πώς ελπίζω να είναι ο κόσμος και η ζωή μου το 2030, ώστε να εξασφαλίσω ότι θα αφιερώσω όλη την προσοχή μου σ’ αυτό», έγραψε ο Ζούκερμπεργκ στο Facebook. Σύμφωνα με τον ιδρυτή του Facebook, από τα μέσα της δεκαετίας του 2020 και μετά, η επαυξημένη πραγματικότητα θα έχει επιβληθεί, κάτι που θα αποτελέσει μια επανάσταση στις ανταλλαγές,  στην οποία θα συμβάλει πολύ η κοινωνική δικτύωση. Για τον Μαρκ Ζούκερμπεργκ, μέχρι το τέλος της δεκαετίας οι άνθρωποι θα έχουν εγκαταλείψει το κινητό τηλέφωνο αντικαθιστώντας το με γυαλιά επαυξημένης πραγματικότητας και θα έχουν ευρέως πρόσβαση στην εικονική πραγματικότητα. «Θα έχουμε την τεχνολογία για να αισθανόμαστε πλήρως την παρουσία ενός άλλου προσώπου, ανεξάρτητα από το πού θα βρίσκεται αυτό, και η επιστημονική έρευνα θα έχει βοηθήσει να γιατρευτούν και να προληφθούν ασθένειες ώστε το μέσο προσδόκιμο ζωής να παραταθεί κατά 2,5 χρόνια», αναφέρει. «Φανταστείτε ότι θα μπορείτε να ζείτε στο μέρος της επιλογής σας και να εργάζεσθε εύκολα σε ένα άλλο μέρος. Αν καταφέρουμε να πραγματοποιήσουμε αυτό για το οποίο εργαζόμαστε, η δυνατότητα αυτή θα είναι μέχρι το 2030 πολύ πιο κοντά στην πραγματικότητα», έγραψε. Η άνοδος της εικονικής και της επαυξημένης πραγματικότητας θα βοηθήσει σε μία πιο δίκαιη κατανομή των ευκαιριών ανά τον πλανήτη. Παράλληλα, είναι πιθανόν να πέσει και το κόστος της αγοράς κατοικίας και των ενοικίων, καθώς οι άνθρωποι δεν θα αισθάνονται την ανάγκη να μετακομίζουν σε άλλες πόλεις ή χώρες για να είναι ανταγωνιστικοί στην αγορά εργασίας Η άνοδος της εικονικής πραγματικότητας πρόκειται να αλλάξει τη φύση της κοινωνικής δικτύωσης. Αν το Ίντερνετ επέτρεψε σε δισεκατομμύρια ανθρώπους να συνδέονται όταν και όπου θέλουν, το κοινωνικό δίκτυο του μέλλοντος θα αφορά, σύμφωνα με τον ίδιο, «τις ιδιωτικές αλληλεπιδράσεις και θα μας βοηθήσει να κατασκευάσουμε αυτές τις μικρές κοινότητες που έχουμε όλοι μας ανάγκη στη ζωή». Ακόμα και ο ιδρυτής του Facebook αναγνωρίζει πως τα social media έχουν ξεφύγει και καταλαμβάνουν πολύ μεγάλο μέρος της ζωής μας. Ο Ζούκερμπεργκ θέλει να γυρίσει πίσω στις ρίζες των μικρών κοινωνιών, έτσι ώστε οι χρήστες να μην νιώθουν ότι χάνεται η μοναδικότητα και η ατομικότητά τους στο πλήθος. Θεωρεί ότι οι άνθρωποι θα θέλουν να συναναστρέφονται στα μέσα κοινωνικής δικτύωσης μόνο με άτομα που τους αφορούν άμεσα, δηλαδή φίλους, συγγενείς, συναδέλφους και γείτονες. Σε αυτού του είδους τις μικρές κοινότητες στοχεύει και η νέα «ιδιωτική» πλατφόρμα κοινωνικής δικτύωσης που ετοιμάζεται στα άδυτα του Facebook. Πώς θα «κυβερνώνται» τα social media Με την κυριαρχία των μέσων κοινωνικής δικτύωσης τη δεκαετία που μας πέρασε, δημιουργήθηκα – εύλογα – και ερωτήματα για τη σωστή διαχείριση τους. Πρόκειται για ένα ζήτημα για το οποίο το Facebook έχει δεχθεί πολλές φορές «πυρά», είτε πρόκειται για «κενά» στην ασφάλειά του, είτε για την ασάφεια στους κανόνες του, είτε για τα προσωπικά δεδομένα που βρίσκονται στην κατοχή του. Ο Μαρκ Ζούκερμπεργκ παραδέχεται ότι οι ιδιωτικές εταιρείες δεν μπορούν και δεν πρέπει να παίρνουν τόσο σημαντικές αποφάσεις σε ό,τι αφορά βασικές δημοκρατικές αξίες. Με αυτό το σκεπτικό, ο CEO του Facebook προτείνει στις κυβερνήσεις να πάρουν το πάνω χέρι και να θεσπίσουν ξεκάθαρους νόμους σε θέματα όπως οι εκλογές, η ιδιωτικότητα, το «απαγορευμένο» περιεχόμενο και η διακίνηση των στοιχείων στο Διαδίκτυο. Προτείνει ακόμη την ίδρυση ανεξάρτητων κοινοτήτων, οι οποίες θα ελέγχουν τις μεγάλες πλατφόρμες κοινωνικής δικτύωσης. Άνοιγμα στις μικρές επιχειρήσεις Μιλώντας για την οικονομία, ο Ζούκερμπεργκ αναφέρει ότι ο τομέας με τη μεγαλύτερη ανάπτυξη ήταν ο τεχνολογικός. Με τη σειρά της, η τεχνολογία μπορεί να δημιουργήσει ευκαιρίες σε άλλους τομείς της οικονομίας την επόμενη δεκαετία. Δίνοντας πρόσβαση σε όλα όσα έχει να προσφέρει η τεχνολογία στις μικρές επιχειρήσεις, ο Μαρκ Ζούκερμπεργκ πιστεύει ότι με αυτόν τον τρόπο αυτές θα μπορέσουν να κονταροχτυπηθούν με ίσους όρους με τα μεγάλα θηρία, δημιουργώντας ταυτόχρονα νέες θέσεις εργασίας. Η επέλαση των millenials Το 2030, θα επέλθει μία αλλαγή των γενεών. Οι millenials θα αναλάβουν πλέον θέσεις εξουσίας, ενώ η Generation Z θα αρχίσει να ενηλικιώνεται σιγά-σιγά. Ο Ζούκερμπεργκ θεωρεί ότι έτσι οι νεότερες γενιές θα μπορέσουν να προωθήσουν την ατζέντα τους και τα θέματα που τους αφορούν, όπως η κλιματική αλλαγή, το κόστος της εκπαίδευσης, των κατοικιών και των υπηρεσιών υγείας.  ",https://www.tanea.gr/2020/01/10/science-technology/o-kosmos-to-2030-apo-ta-matia-tou-zoukermpergk/
Tech,tanea.gr,Σπάνια έκλειψη ηλίου τα Χριστούγεννα,24 Δεκεμβρίου 2019 | 09:18,tanea.gr,"Μια εντυπωσιακή δακτυλιοειδής έκλειψη ηλίου θα λάβει χώρα στις 26 Δεκεμβρίου, η οποία όμως δεν θα είναι ορατή από την Ελλάδα. Πρόκειται για την τρίτη και τελευταία ηλιακή έκλειψη του 2019. Στις δακτυλιοειδείς εκλείψεις η Σελήνη είναι πολύ μακριά από τη Γη για να καλύψει πλήρως τον Ήλιο, με αποτέλεσμα να δημιουργείται ένας «δακτύλιος φωτιάς» γύρω από το σκοτεινό φεγγάρι, ενώ το ηλιακό στέμμα δεν είναι ορατό. Στις ολικές ηλιακές εκλείψεις ο σεληνιακός δίσκος καλύπτει κατά 100% τον ηλιακό δίσκο (η τελευταία είχε συμβεί τον Ιούλιο). Στις μερικές εκλείψεις το φεγγάρι καλύπτει μόνο ένα μέρος του Ήλιου. Το «μονοπάτι» της έκλειψης θα αρχίσει στις 05:34 ώρα Ελλάδας της Πέμπτης στη Σαουδική Αραβία (220 χιλιόμετρα βορειοανατολικά του Ριάντ) και θα μετακινηθεί ανατολικά προς το Κατάρ, τη νότια Ινδία, τη Σρι Λάνκα, τον Ινδικό Ωκεανό και την Ινδονησία, καταλήγοντας στη νήσο Γκουάμ στον Ειρηνικό Ωκεανό. Το μεγαλύτερο μέρος της Ασίας και η βόρεια Αυστραλία θα δουν μια μερική έκλειψη, σύμφωνα με τη NASA. Πηγή: ΑΠΕ-ΜΠΕ  ",https://www.tanea.gr/2019/12/24/science-technology/spania-ekleipsi-iliou-ta-xristougenna/
Tech,tanea.gr,Οι τεχνολογικές εξελίξεις της δεκαετίας του φεύγει και όσες θα έρθουν μέχρι το 2029,28 Δεκεμβρίου 2019 | 10:31,tanea.gr,"Η δεκαετία 2010-19, που σβήνει σε λίγες μέρες, γνώρισε σημαντικές επιστημονικές και τεχνολογικές εξελίξεις, από το πεδίο της γενετικής τροποποίησης και την αστροφυσική έως την κβαντική υπολογιστική. Η επόμενη, που ξεκινά το 2020, ίσως ανήκει πρώτιστα στην κλιματική αλλαγή και στην τεχνητή νοημοσύνη. Οι επιστημονικές και τεχνολογικές καινοτομίες ανέκαθεν ήταν η «ατμομηχανή» της κοινωνικής και οικονομικής μεταμόρφωσης του κόσμου. Η τελευταία δεκαετία, με την ταχύτητα των ανακαλύψεων και αλλαγών που έφερε, το επιβεβαίωσε περίτρανα. Ο ρυθμός των αλλαγών -στην τεχνητή νοημοσύνη, στη βιοτεχνολογία, στην ενέργεια, στο περιβάλλον, στη βιοιατρική κ.α.- αναμένεται ακόμη πιο γρήγορος στην επόμενη δεκαετία που ξεκινά με το νέο έτος. Στη δεκαετία 2010-19 η τεχνητή νοημοσύνη αποκάλυψε το εντυπωσιακό -και για μερικούς τρομακτικό- δυναμικό της, κυρίως χάρη στην εφαρμογή της «βαθιάς μάθησης» (της χρήσης τεχνητών νευρωνικών δικτύων για την ανάλυση πολύπλοκων μαζικών δεδομένων). Οι μηχανές μπορούν πια να μεταφράζουν αρκετά καλά, να νικάνε τους ανθρώπους στα επιτραπέζια παιγνίδια (με πρωτοπόρο τη DeepMind, θυγατρική της Google), να κάνουν ιατρικές διαγνώσεις, να οδηγούν οχήματα στην ξηρά, στη θάλασσα και στον αέρα κ.α. Η επανάσταση της μηχανικής μάθησης επέδρασε στα πάντα, από την επιστήμη των υλικών και την φαρμακευτική μέχρι την κβαντική φυσική και τη βιοϊατρική. Έγινε επίσης σαφές ότι πολλές θέσεις εργασίας μπορεί να καλυφθούν πιο φθηνά και αποτελεσματικά από «έξυπνες» μηχανές στη θέση των ανθρώπων (κάτι που αναζωπύρωσε τους φόβους για αύξηση της ανεργίας και των κοινωνικών αναταραχών). Ο κίνδυνος δεν βρίσκεται τόσο σε φονικά ρομπότ τύπου «Εξολοθρευτή» όσο στην κακή χρήση των υπολογιστικών εργαλείων, καθώς οι αλγόριθμοι δεν μπορούν ακόμη να αυτοματοποιήσουν ζωτικές ανθρώπινες ιδιότητες (νοητικές και συναισθηματικές), ενώ από την άλλη συχνά κληροδοτούνται από τους προγραμματιστές με τις ανθρώπινες προκαταλήψεις και ατέλειες. Στην επόμενη δεκαετία η βελτίωση και σωστή χρήση της τεχνητής νοημοσύνης θα αποτελέσει κεντρικό ζήτημα, με τη συμμετοχή μηχανικών, επιστημόνων, κοινωνιολόγων, φιλοσόφων, ψυχολόγων και νομικών. Στις επιστήμες της ζωής οι νέες δυνατότητες της πληροφορικής έφεραν επανάσταση -μετά το ανθρώπινο γονιδίωμα- και στη μελέτη του μικροβιώματος. Αρχίζουμε πλέον να συνειδητοποιούμε καλύτερα το ζωτικό ρόλο (καλό ή κακό) που παίζουν οι μικροοργανισμοί στο ανθρώπινο σώμα και στα οικοσυστήματα. Παράλληλα, κατέστη εφικτή η ανάλυση του αρχαίου DNA, φέρνοντας στο φως νέες γνώσεις για τον Homo sapiens και τους προγόνους του. Επίσης, τα εξατομικευμένα γενετικά τεστ έγιναν μόδα διεθνώς, χωρίς όμως να είναι πάντα χρήσιμα για έναν άνθρωπο και χωρίς να υπάρχει ο σωστός δημόσιος έλεγχος για την προώθησή τους στην αγορά. Στην ιατρική νέα σημαντικά βήματα έγιναν για τον αναπρογραμματισμό ώριμων κυττάρων σε πολυδύναμα βλαστικά, ανοίγοντας έτσι νέες θεραπευτικές δυνατότητες για διάφορες παθήσεις, καθώς επίσης νέες προόδους στο πεδίο της αναγεννητικής ιατρικής (δημιουργία εργαστηριακών οργάνων για αντικατάσταση στο σώμα). Κορυφαία εξέλιξη υπήρξε η ανακάλυψη της τεχνικής CRISPR για επέμβαση μεγάλης ακριβείας στο γονιδίωμα, αλλά ήδη προβάλλει το φάσμα της επέμβασης στα γονίδια του ανθρώπινου σπέρματος, του ωαρίου ή του εμβρύου, κάτι που εγείρει πολλές ανησυχίες, έως ότου τουλάχιστον εξασφαλιστεί ότι η τεχνική θα είναι ασφαλής για τους ανθρώπους. Στη φυσική και αστροφυσική υπήρξαν επίσης σημαντικά γεγονότα, όπως η ανακάλυψη του μποζονίου του Χιγκς στο CERN (2012), η ανίχνευση των πρώτων βαρυτικών κυμάτων (2016) και η πρώτη φωτογράφιση μιας μαύρης τρύπας σε άλλο γαλαξία (2019) από το διεθνές Τηλεσκόπιο Ορίζοντα Γεγονότων (ΕΗΤ), το οποίο αναμένεται το 2020 να παρουσιάσει την πρώτη εικόνα της μαύρης τρύπας στο κέντρο του δικού μας γαλαξία. Ο Άρης στο προσκήνιο (ξανά) Στο πεδίο της αστρονομίας και του διαστήματος, η Κίνα υπήρξε η πρώτη που «πάτησε» στη σκοτεινή πλευρά της Σελήνης, ενώ οι αποστολές των ρόβερ της NASA στον Άρη έφεραν πιο κοντά την προοπτική της αποστολής ανθρώπων εκεί μέσα στην επόμενη ή μεθεπόμενη δεκαετία. Το 2020 -επειδή η Γη και ο Άρης θα έχουν πλησιάσει αρκετά- θα γίνει νέα «απόβαση» στο γειτονικό πλανήτη με τρεις προγραμματισμένες αποστολές από ΗΠΑ (αποστολή του ρόβερ Mars 2020 και μικρού ελικοπτέρου-drone της NASA), Κίνα (αποστολή της πρώτης διαστημοσυσκευής και ρόβερ Huoxing-1) και Ευρώπη – Ρωσία (αποστολή του Rosalind Franklin ρόβερ της ESA). Ακόμη και τα Ηνωμένα Αραβικά Εμιράτα -η πρώτη αραβική χώρα- θα στείλουν τη διαστημοσυσκευή Hope σε τροχιά γύρω από τον Άρη για να μελετήσει την ατμόσφαιρά του. Παράλληλα, το 2020 η Κίνα θα στείλει στη Σελήνη την αποστολή Chang’e-5 για να φέρει στη Γη τα πρώτα της σεληνιακά δείγματα, η ιαπωνική αποστολή Hayabusa-2 θα επιστρέψει στη Γη δείγματα από τον αστεροειδή Ριούγκου, το αμερικανικό σκάφος Osiris-Rex θα συλλέξει δείγματα από τον αστεροειδή Μπενού, η ESA θα εκτοξεύσει το σκάφος Solar Orbiter σε τροχιά γύρω από τον Ήλιο και η NASA θα κάνει την παρθενική εκτόξευση του SLS, του μεγαλύτερου πυραύλου στον κόσμο. Ραγδαίες είναι οι εξελίξεις και στους κβαντικούς υπολογιστές (κάτι που θα φανεί καλύτερα μετά το 2020), με την ανακοίνωση από τη Google ότι πέτυχε φέτος την κβαντική υπεροχή, δηλαδή τη δημιουργία κβαντικού υπολογιστή ανώτερου και από τον πιο ισχυρό συμβατικό υπερυπολογιστή. Βασική πρόκληση του μέλλοντος θα είναι η πρακτική εφαρμογή της κβαντικής πληροφορικής και η ανάπτυξη νέων κβαντικών αλγόριθμων, ένα πεδίο εντεινόμενου διεθνούς ανταγωνισμού, όπου η Κίνα έχει ηγετική θέση. Νέες ενεργειακές τεχνολογίες Την τελευταία δεκαετία, με τη διαδοχική κατάρριψη ρεκόρ θερμοκρασίας στη Γη, την αύξηση των ακραίων καιρικών φαινομένων και την απρόσμενη βοήθεια μιας δημοφιλούς έφηβης (Γκρέτα Τούνμπεργκ), έγινε ευρύτερη συνείδηση το πρόβλημα της κλιματικής αλλαγής και της ανεπαρκούς έως τώρα αντιμετώπισης της. Η πενταετία 2015-19 υπήρξε η πιο ζεστή στην ιστορία, σύμφωνα με τον Παγκόσμιο Μετεωρολογικό Οργανισμό. Το 2020 θα είναι κρίσιμο έτος, όπου θα φανεί αν η ανθρωπότητα μπορεί πράγματι να «φρενάρει» την άνοδο της θερμοκρασίας. Το χρονικό «παράθυρο» για να μπορέσουμε να περιορίσουμε την άνοδο της θερμοκρασίας έως το 2100 στους 1,5 έως 2 βαθμούς Κελσίου πάνω από τα προβιομηχανικά επίπεδα (ήδη έχει ανέβει ένα βαθμό) είναι πια πολύ μικρό. Οι περισσότεροι επιστήμονες προειδοποιούν ότι πρέπει ως το 2030 να έχουν μειωθεί δραστικά οι εκπομπές διοξειδίου του άνθρακα. Η μαζική επένδυση σε νέες ενεργειακές τεχνολογίες φαντάζει πλέον μονόδρομος για κάθε χώρα. Το 2025 θα λειτουργήσει δοκιμαστικά στη Γαλλία και ο διεθνής αντιδραστήρας ITER, που θα παράγει ηλεκτρισμό από πυρηνική σύντηξη (το αντίθετο της παραγωγής ρεύματος από ατομική σχάση στα σημερινά πυρηνικά εργοστάσια). Όμως, ακόμη και αν το πείραμα αποδειχτεί πετυχημένο, η εμπορική αξιοποίηση της νέας μορφής καθαρής ενέργειας δεν αναμένεται πριν από τα μέσα του αιώνα μας. Γι’ αυτό, σύμφωνα με το Nature, το 2020 και όλη την επόμενη δεκαετία η Νο1 πρόκληση θα είναι η εφαρμογή άλλων πιο γρήγορων τρόπων για να «καθαρίσει» η Γη από τις εκπομπές άνθρακα, κάτι που θα απαιτήσει κοινωνική ευθύνη, πολιτική θέληση, βιομηχανικό οραματισμό και τεχνική καινοτομία. Μια δεύτερη προεδρική θητεία στις ΗΠΑ (όπου θα γίνουν εκλογές το Νοέμβριο 2020) του Ντόναλντ Τραμπ, δεδηλωμένου σκεπτικιστή για την ύπαρξη της ανθρωπογενούς κλιματικής αλλαγής, θα κάνει τα πράγματα πιο δύσκολα για όλους… Η δεκαετία των Smartphones, των Social Media και του Netflix Από την άποψη της νέας τεχνολογίας «για τις μάζες», η περίοδος 2010-19 θα μπορούσε να χαρακτηριστεί «δεκαετία των Smartphones, των social media και του Netflix». Σήμερα πια περίπου πέντε δισεκατομμύρια «έξυπνα» κινητά τηλέφωνα βρίσκονται σε λειτουργία παγκοσμίως, ενώ οι συνδρομές πρόσβασης στο διαδίκτυο έχουν φθάσει τα 7,2 δισεκατομμύρια, από μόνο 1,3 δισεκατομμύρια το 2010. Η μεγάλη πλειονότητά τους αφορά συνδέσεις smartphones, φέρνοντας μια έκρηξη στη συνδεσιμότητα και μαζί τους μια αντίστοιχη έκρηξη στις κάθε είδους κινητές εφαρμογές (apps) για όλα τα γούστα, από την εύρεση ταξί και την παραγγελία φαγητού μέχρι την εύρεση συντρόφου και τα παιγνίδια. Η κάποτε εταιρεία-μπουτίκ Apple έχει σήμερα τη μεγαλύτερη χρηματιστηριακή αξία στον κόσμο κυρίως χάρη στο iPhone, ενώ ο «βασιλιάς» των μέσων κοινωνικής δικτύωσης, το Facebook, ξεπέρασε τα δύο δισεκατομμύρια χρήστες και στην πορεία απορρόφησε άλλα μέσα, όπως το Instagram. Οι πωλήσεις φωτογραφικών μηχανών βούλιαξαν (κάτω από το 19 εκατομμύρια ετησίως πλέον, έναντι 121 εκατομμυρίων το 2010), καθώς οι άνθρωποι προτιμούν να φωτογραφίζουν με την ολοένα καλύτερη κάμερα του κινητού τους. Οι διαφημίσεις μετακομίζουν σταδιακά από την τηλεόραση στο κινητό, όπου οι χρήστες περνάνε πια πολλές ώρες και οι εταιρείες τους ακολουθούν κατά πόδα. Παράλληλα, το GPS έκανε τα κινητά πολύτιμες συσκευές για να βρίσκει κανείς το δρόμο του οπουδήποτε και για οτιδήποτε. Στον ίδιο δρόμο της εξαφάνισης με τις φωτογραφικές μηχανές, οδεύουν οι εγκυκλοπαίδειες, καθώς πια οι χρήστες συμβουλεύονται την ηλεκτρονική Wikipedia πάνω 240 εκατομμύρια φορές τη μέρα. Τα πορτοφόλια μετακομίζουν και αυτά στα smartphones, καθώς τα κινητά τηλέφωνα μετατρέπονται πια σε εργαλείο πληρωμών. Ενώ οι κινηματογράφοι αρχίζουν να ζορίζονται (ξανά) μετά την εντυπωσιακή ανάδυση του Netflix. Οι νέες ανταγωνιστικές υπηρεσίες που μόλις έκαναν την εμφάνισή τους (Apple, Disney+, ΗΒΟ-AT&T κ.α.) θα στείλουν τον ανταγωνισμό στα ύψη και τους θεατές καρφωμένους ακόμη περισσότερο στη μικρή οθόνη (που συνεχώς μεγαλώνει) του σαλονιού τους ή της φορητής συσκευής τους. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/12/28/science-technology/oi-texnologikes-ekselikseis-tis-dekaetias-tou-feygei-kai-oses-tha-erthoun-mexri-to-2029/
Tech,tanea.gr,Youtube : Το πρώτο βίντεο που ανέβηκε στην πλατφόρμα,30 Δεκεμβρίου 2019 | 13:34,tanea.gr,"Πριν από 14 χρόνια το Youtube έκανε την εμφάνισή του. Για την ακρίβεια, «άνοιξε» στις 23 Απριλίου 2005 και έκτοτε εξελίχθηκε στο απόλυτο μέσο ψυχαγωγίας. Πώς όμως έγινε η αρχή; Το πρώτο βίντεο που ανέβηκε στο Youtube ήταν του Τζάουεντ Καρίμ, συνιδρυτή της πλατφόρμας. Ο Καρίμ στάθηκε μπροστά στην κάμερα του Γιάκοφ Λαπίτσκι στον ζωολογικό κήπο του Σαν Ντιέγκο και το βίντεο που δημιούργησαν, το ανέβασαν στην βάση της ιστοσελίδας. Πλέον το βίντεο έχει περισσότερα από 75 εκατομμύρια views. Δείτε κι εσείς το πρώτο βίντεο στην ιστορία του Youtube:",https://www.tanea.gr/2019/12/30/science-technology/youtube-to-proto-vinteo-pou-anevike-stin-platforma/
Tech,tanea.gr,Αυτά είναι τα 10 χειρότερα password του 2019,2 Ιανουαρίου 2020 | 11:59,tanea.gr,"Σχεδόν το 10% των χρηστών παγκοσμίως χρησιμοποιεί κάποιο από τα 25 χειρότερα password της λίστας για το 2019. H SplashData δημοσιεύει τη λίστα με τα πιο συνηθισμένα password για το 2019 και όπως αποδεικνύεται ο κόσμος δεν βάζει μυαλό. Μετά από διερεύνηση περισσότερων από 5 εκατομμυρίων passwords που βγήκαν στη φόρα τους περασμένους 12 μήνες, η εταιρεία διαπίστωσε ότι η λέξη “password” έπεσε για πρώτη φορά από την κορυφή και τη θέση της πήρε το….»123456″. Η εκτίμηση της SplashData είναι ότι σχεδόν το 10% των χρηστών παγκοσμίως χρησιμοποιεί κάποιο από τα 25 χειρότερα passwords της φετινής λίστας, με το 3% να επιλέγει το “123456”. Το πιθανότερο, πάντως, είναι ότι το συγκεκριμένο password χρησιμοποιείται είτε σε αρκετά παλιούς λογαριασμούς, είτε σε υπηρεσίες που έχουν πολλά χρόνια να αναβαθμιστούν, μιας και πλέον οι περισσότερες απαιτούν από τον χρήστη να επιλέξει ένα πολύπλοκο password με συνδυασμό συμβόλων, γραμμάτων και αριθμών. Tα χειρότερα passwords του 2019: 123456 123456789 qwerty password 1234567 12345678 12345 iloveyou 111111 123123  ",https://www.tanea.gr/2020/01/02/science-technology/ayta-einai-ta-10-xeirotera-password-tou-2019/
Tech,tanea.gr,NASA: Τέσσερις αστεροειδείς θα περάσουν ξημερώματα Παρασκευής ξυστά στη Γη,2 Ιανουαρίου 2020 | 20:46,tanea.gr,"Προβληματισμό έχει προκαλέσει στην παγκόσμια κοινότητα η ανακοίνωση του Κέντρου Αγνώστων Αντικειμένων της NASA (CNEOS) ότι τέσσερις αστεροειδείς θα περάσουν ξημερώματα Παρασκευής, πολύ κοντά στη Γη. Το ανησυχητικό είναι πως η CNEOS ανακάλυψε τους δύο από τους τέσσερις αστεροειδείς μόλις χθες Πρωτοχρονιά, θέτοντας ευθέως το ζήτημα της ασφάλειας του πλανήτη από πιθανή σύγκρουση με άγνωστους έως σήμερα αστεροειδείς. Επίσης το γεγονός ότι πρόκειται για «σμήνος». Η υπηρεσία CNEOS παρακολουθεί τον ουρανό για τυχόν επικίνδυνους αστεροειδείς, αλλά, λόγω της τεράστιας έκτασης του χώρου, είναι πολύ δύσκολο να ελεγχθεί, κάτι που εξηγεί γιατί οι δύο από τους αστεροειδείς εντοπίστηκαν μόλις 24 ώρες πριν από το πέρασμά τους από την τροχιά της Γης. Οι άλλοι δύο αστεροειδείς είχαν ανακαλυφθεί πριν από ένα χρόνο. Οι αστεροειδείς που ανακαλύφθηκαν την Πρωτοχρονιά έλαβαν ανάλογη ονομασία. Τέσσερις αστεροειδείς από 22 έως 14 μέτρα Πρόκειται για τον αστεροειδή 2020 AC, με διάμετρο περίπου 89 πόδια (27,1 μέτρα), οποίος ταξιδεύει με ταχύτητα 13.000 μίλια ανά ώρα, που θα περάσει οριακά από τη Γη στις 01:56 EST αύριο Παρασκευή 3 Ιανουαρίου. Σε διάστημα μερικών ωρών θα ακολουθήσουν τρεις ακόμη αστεροειδείς: Ο 2020 AD ο οποίος έχει διάμετρο 72 πόδια (21,9 μέτρα) και ταξιδεύει με 35.000 μίλια ανά ώρα, που αναμένεται να περάσει επίσης οριακά στην τροχιά της Γης στις 04:12 EST. Ο αστεροειδής 2019 YH2 είναι ο μεγαλύτερος του σμήνους με διάμετρο 459 πόδια (140 μέτρα) και ταχύτητα 32.000 μίλια ανά ώρα και αναμένεται να πλησιάσει ξυστά τον πλανήτη στις 04:36 EST. Ο τέταρτος αστεροειδής του σμήνους, που είναι ο 2019 AE3, έχει διάμετρο 72 πόδια (22 μέτρα) και ταξιδεύει πάνω από 18.000 μίλια ανά ώρα και θα περάσει στις 09:08 EST. Διπλάσια απόσταση από το φεγγάρι Οι αστεροειδείς 2020 ΑD και 2019 YH2 ταξινομούνται ως αστεροειδείς Apollo, με πολύ μεγάλες τροχιές, ενώ το 2020 AC και 2019 AE3 είναι αστεροειδείς Aten, γεγονός που σημαίνει ότι ο ημικύριος άξονας τους είναι μικρότερος από τον άξονα της Γης. Οι αστεροειδείς 2020 θα έρθουν πλησιέστερα στη Γη και σε απόσταση μόλις 556.000 μιλίων (σ.σ. το φεγγάρι είναι 238.855 μίλια μακριά από τη Γη). Ο 2019 YH2 θα περάσει σε απόσταση περίπου 1,8 εκατομμυρίων μιλίων. Το σενάριο της πρόσκρουσης Αν και φαίνεται πως δεν πρέπει να ανησυχούμε ιδιαίτερα από το αυριανό πέρασμα των τεσσάρων αστεροειδών ξυστά στη Γη, η  καταστροφική πρόσκρουση ενός τεράστιου διαστημικού βράχου με τη Γη, αντιμετωπίζεται από την επιστημονική κι όχι μόνο κοινότητα ως μια υπαρκτή απειλή για την ανθρωπότητα, δεδομένου ότι μεγάλοι αστεροειδείς έχουν πέσει στον πλανήτη μας πολλές φορές στο παρελθόν σκορπίζοντας την καταστροφή, αφανίζοντας τους δεινόσαυρους, ή αλλάζοντας το κλίμα. Σε μια προσπάθεια διαχείρισης ενός τέτοιου σεναρίου η NASA να θυμίσουμε ετοιμάζει την πρώτη αποστολή DART (Double Asteroid Redirection Test), η οποία μοιάζει να έχει εμπνευστεί από τις ταινίες επιστημονικής φαντασίας τύπου «Αρμαγεδδών». Στο πλαίσιο αυτής της αποστολής το 2022 ένα διαστημόπλοιο της NASA θα χτυπήσει έναν μικρό αστεροειδή σε ένα δυαδικό σύστημα αστεροειδών, 11 εκατομμύρια χιλιόμετρα μακριά, προκαλώντας αλλαγή στην τροχιά του, προκειμένου η ανθρωπότητα να είναι προετοιμασμένη στην περίπτωση που σημάνει κόκκινος συναγερμός. Η πρόσκρουση αναμένεται να αλλάξει την ταχύτητα του αστεροειδούς γύρω από τον Δίδυμο κατά 1%, αρκετό για να μετρηθεί χρησιμοποιώντας τηλεσκόπια στη Γη. Η αποστολή DART θα ξεκινήσει τον Ιούνιο του 2021 φθάνοντας στον στόχο της τον Οκτώβριο του 2022, όταν ο αστεροειδής θα βρίσκεται σε απόσταση 11 εκατομμυρίων χιλιομέτρων από τη Γη.  ",https://www.tanea.gr/2020/01/02/science-technology/nasa-tesseris-asteroeideis-tha-perasoun-ksimeromata-paraskeyis-ksysta-sti-gi/
Tech,tanea.gr,Γιατρός αντιμετώπισε σοβαρό ιατρικό περιστατικό στο Διάστημα από τη Γη,4 Ιανουαρίου 2020 | 08:30,tanea.gr,"Τη διαδικασία που ακολουθήθηκε όταν σε αστροναύτη του Διεθνούς Διαστημικού Σταθμού εντοπίστηκε επικίνδυνος και πιθανόν θανατηφόρος θρόμβος στο αίμα του, εξέδωσε μέσω εργασίας επιστήμονας της NASAΓ. Η εργασία περιγράφει πως η Δρ. Αουνιόν Τσάνσελορ της αμερικανικής Διαστημικής Υπηρεσίας, βοήθησε έναν αστροναύτη να αποφύγει τον κίνδυνο από έναν θρόμβο που είχε δημιουργηθεί στην σφαγίτιδα φλέβα του, από όπου μεταφέρεται αίμα από την καρδιά προς το κεφάλι. Όλα αυτά ενώ εκείνη βρισκόταν στη Γη και εκείνος στο Διάστημα. «Τα νέα ευρήματα μας δείχνουν πως το ανθρώπινο σώμα κρύβει εκπλήξεις στο περιβάλλον του διαστήματος. Δεν τα έχουμε μάθει ακόμα όσα αφορούν στην αεροδιαστημική ιατρική και την φυσιολογία του διαστήματος» σημειώνει η επιστήμονας, στην εργασία της που δημοσιεύτηκε στο New England Journal of Medicine. Τα ευρήματα της εργασίας προέρχονται από την αγωγή που ακολούθησε ένας αστροναύτης του Διεθνούς Διαστημικού Σταθμού, ο οποίος όταν εντοπίστηκε ο θρόμβος κατά την διάρκεια εξετάσεων, έπρεπε να κάνει ενέσεις, κάτι που είναι αρκετά δύσκολο σε περιβάλλον μηδενικής βαρύτητας. Από την πλευρά τους οι επιστήμονες έπρεπε να αντιμετωπίσουν τους άγνωστους κινδύνους που μπορεί να κρύβονται σε μια αντι-θρομβωτική θεραπεία στο διάστημα. Όλα τελικά πήγαν καλά για τον αστροναύτη, αφού μετά την επιστροφή του στη Γη, ο υπέρηχος έδειξε πως ο θρόμβος είχε μικρύνει ενώ έξι μήνες μετά την προσγείωσή του, ο αστροναύτης ήταν ασυμπτωματικός.  ",https://www.tanea.gr/2020/01/04/science-technology/giatros-antimetopise-sovaro-iatriko-peristatiko-sto-diastima-apo-ti-gi/
Tech,tanea.gr,Η πρώτη πανσέληνος του 2020 την Παρασκευή θα συνδυαστεί με έκλειψη παρασκιάς,9 Ιανουαρίου 2020 | 20:27,tanea.gr,"Η «Πανσέληνος του λύκου», η πρώτη για το 2020, που θα συμβεί το βράδυ της Παρασκευής 10/1, και θα είναι ορατή και από τη χώρα μας, θα συνδυαστεί με μια έκλειψη παρασκιάς του φεγγαριού. Τι συμβαίνει στην έκλειψη παρασκιάς  Σε μια έκλειψη παρασκιάς, η πανσέληνος μπαίνει μέσα στη σκιά της γήινης παρασκιάς, πράγμα που έχει ως αποτέλεσμα η Σελήνη να σκοτεινιάζει εν μέρει, αλλά όχι τελείως, όπως σε μια κανονική έκλειψη, όταν το φεγγάρι εισέρχεται στο εσωτερικό τμήμα της σκιάς του πλανήτη μας. Το φαινόμενο θα διαρκέσει περίπου τέσσερις ώρες και η κορύφωσή του θα είναι γύρω στις δέκα ώρα Ελλάδας το βράδυ της Παρασκευής. Το φεγγάρι θα αλλάξει λίγο χρώμα από άσπρο σε ελαφρώς κιτρινωπό και σχεδόν το 90% του δίσκου του θα καλυφθεί από την παρασκιά της Γης. Η έκλειψη σελήνης παρασκιάς θα είναι ορατή από την Ευρώπη, την Αφρική, την Ασία, τον Ινδικό Ωκεανό και τη Δυτική Αυστραλία, σύμφωνα με τη NASA. Συνολικά το 2020 θα υπάρξουν τέσσερις σεληνιακές εκλείψεις, όλες παρασκιάς. Οι εκλείψεις αυτού του είδους πάντως είναι δύσκολο να γίνουν αντιληπτές με γυμνά μάτια. Η ονομασία πανσέληνος του λύκουΟμως γιατί το ολόγιομο φεγγάρι του Ιανουαρίου ονομάζεται και πανσέληνος του λύκου; Η εξήγηση κρύβεται στις καιρικές συνθήκες που επικρατούν όταν συμβαίνει η εν λόγω πανσέληνος. Ειδικά στο Βόρειο Ημισφαίριο όπου και δόθηκε η ονομασία αυτή ο χειμώνας είναι ιδιαίτερα βαρύς, το χιόνι σκεπάζει τα πάντα και οι λύκοι σε αναζήτηση τροφής κατεβαίνουν σε κατοικημένες περιοχές, οπότε γίνονται και πιο απειλητικοί. Να σημειωθεί ότι στο Αστεροσκοπείο Αθηνών στο Θησείο δίπλα από τον λόφο της Πνύκας, από όπου ο Μέτωνας τον 5ο π.Χ. αιώνα έκανε τις πρώτες αστρονομικές παρατηρήσεις,  πραγματοποιούνται σχεδόν καθημερινά ξεναγήσεις του κοινού.  ",https://www.tanea.gr/2020/01/09/science-technology/i-proti-panselinos-tou-2020-tin-paraskeyi-tha-syndyastei-me-ekleipsi-paraskias/
Tech,tanea.gr,Η ΕΕ απαγόρευσε παρασιτοκτόνο που είναι βλαβερό για τις μέλισσες,13 Ιανουαρίου 2020 | 19:03,tanea.gr,"Η Ευρωπαϊκή Ένωση αποφάσισε σήμερα να μην ανανεώσει την έγκριση ενός παρασιτοκτόνου που συνδέεται με βλαβερές επιπτώσεις στις μέλισσες, απαγορεύοντας το εντομοκτόνο της Bayer γνωστό ως θιακλοπρίδη. Η απόφαση ακολουθεί την έγκριση της απαγόρευσης από την πλειονότητα των κυβερνήσεων της ΕΕ τον περασμένο Οκτώβριο, στη βάση μιας πρότασης της Επιτροπής, του εκτελεστικού βραχίονα της ΕΕ. «Υπάρχουν περιβαλλοντικές ανησυχίες που συνδέονται με τη χρήση αυτού του παρασιτοκτόνου, ιδιαίτερα την επίπτωσή του στα υπόγεια ύδατα, αλλά και σχετικά με την ανθρώπινη υγεία, στην αναπαραγωγική τοξικότητα», ανέφερε σε μια ανακοίνωση η Επίτροπος Υγείας Στέλλα Κυριακίδου. Ο αγρότες δεν θα επιτρέπεται να χρησιμοποιούν το εντομοκτόνο, που διατίθεται υπό τα εμπορικά σήμερα Calypso και Biscaya, μετά τις 30 Απριλίου φέτος, όταν λήξει η τρέχουσα περίοδος έγκρισής του. Η Επιτροπή βασίστηκε στα ευρήματα της Ευρωπαϊκής Αρχής για την Ασφάλεια των Τροφίμων (EFSA) που δημοσιεύθηκαν πέρυσι τον Ιανουάριο. Η υπηρεσία υπογράμμιζε τις ανησυχίες για την ενεργή ουσία που είναι τοξική για τους ανθρώπους και παρουσιάζει πολύ μεγάλη συγκέντρωση στα υπόγεια ύδατα, ανέφερε σε μήνυμα ηλεκτρονικού ταχυδρομείου εκπρόσωπος της EFSA. Το παρασιτοκτόνο όχι μόνο σκοτώνει έντομα αλλά βλάπτει επίσης τις μέλισσες και τους μπάμπουρες αδυνατίζοντας το ανοσοποιητικό τους σύστημα και βλάπτοντας την αναπαραγωγή τους, σύμφωνα με τα ευρήματα του EFSA. Η ΕΕ απαγόρευσε τη χρήση τριών λεγόμενων νεονικοτινοειδών εκτός από τα θερμοκήπια τον Απρίλιο του 2018. Η Γαλλία έχει ήδη απαγορεύσει και τα τέσσερα εντομοκτόνα και ένα άλλο, περιλαμβανομένων και των θερμοκηπίων. Πηγή: ΑΠΕ-ΜΠΕ-Reuters-ΚΥΠΕ  ",https://www.tanea.gr/2020/01/13/science-technology/i-ee-apagoreyse-parasitoktono-pou-einai-vlavero-gia-tis-melisses/
Tech,tanea.gr,Σε μετεωρίτη βρέθηκε το αρχαιότερο υλικό της γης,14 Ιανουαρίου 2020 | 09:08,tanea.gr,"Επιστήμονες ανακάλυψαν σε ένα μετεωρίτη, ο οποίος είχε πέσει στην Αυστραλία πριν 50 χρόνια, αστρόσκονη που είχε σχηματιστεί πριν πέντε έως επτά δισεκατομμύρια χρόνια, δηλαδή προτού καν δημιουργηθεί το ηλιακό μας σύστημα. Πρόκειται για το αρχαιότερο υλικό που έχει ποτέ ανακαλυφθεί στη Γη, η οποία έχει ηλικία 4,5 δισεκατομμυρίων ετών, ενώ ο Ήλιος 4,6 δισ. ετών. Οι ερευνητές από τις ΗΠΑ, την Αυστραλία και την Ελβετία, με επικεφαλής τον αναπληρωτή καθηγητή Φίλιπ Χεκ του Πανεπιστημίου του Σικάγο και του Μουσείου Field, που έκαναν τη σχετική δημοσίευση στο περιοδικό της Εθνικής Ακαδημίας Επιστημών των ΗΠΑ (PNAS), μελέτησαν τον μετεωρίτη Murchison, ο οποίος είχε βρεθεί το 1969. Οι περισσότεροι κόκκοι αστρόσκονης (το 60%) χρονολογήθηκαν προ 4,6 έως 4,9 δισεκατομμυρίων ετών, μερικοί (το 10%) ξεπερνούσαν τα 5,5 δισ. έτη, ενώ κάποιοι έφθαναν έως πριν επτά δισεκατομμύρια χρόνια. Τα υλικά που βρέθηκαν ενσωματωμένα στο μετεωρίτη, είναι προ-ηλιακά ορυκτά, τα οποία δημιουργήθηκαν πριν καν υπάρξει ο Ήλιος μας. «Είναι στερεά δείγματα άλλων άστρων του γαλαξία μας, πραγματική αστρόσκονη», δήλωσε ο Χεκ. Τέτοια αρχέγονα υλικά είναι πολύ σπάνια (υπάρχουν ίσως στο 5% των μετεωριτών που πέφτουν στη Γη) και πολύ μικροσκοπικά.  ",https://www.tanea.gr/2020/01/14/science-technology/se-meteoriti-vrethike-to-arxaiotero-yliko-tis-gis/
Tech,tanea.gr,Ευρωπαϊκή χρηματοδότηση σε 70 δήμους για δωρεάν WiFi,24 Οκτωβρίου 2019 | 14:24,tanea.gr,"Περισσότεροι από 70 δήμοι της Ελλάδας βρίσκονται ανάμεσα στους 1.780 ευρωπαϊκούς δήμους που θα λάβουν κουπόνια αξίας 15.000 ευρώ από την ΕΕ για την κάλυψη του κόστους εγκατάστασης σημείων δωρεάν πρόσβασης WiFi σε δημόσιους χώρους. Οι νικητές ανακοινώθηκαν σήμερα από την Ευρωπαϊκή Επιτροπή σε συνέχεια της τρίτης πρόσκλησης υποβολής αιτήσεων, στο πλαίσιο του προγράμματος WiFi4EU που διεξήχθη στις 19 και 20 Σεπτεμβρίου 2019. Σύμφωνα με ανακοίνωση της Ευρωπαϊκής Επιτροπής, περίπου 11.000 αιτήσεις ελήφθησαν κατά τη διάρκεια της πρόσκλησης για συνολικά 26,7 εκατ. ευρώ που ήταν διαθέσιμα για τη δημιουργία δωρεάν δικτύων Wi-Fi σε δημόσιους χώρους, συμπεριλαμβανομένων δημοτικών κέντρων, δημόσιων βιβλιοθηκών, μουσείων, δημόσιων πάρκων και πλατειών. Στις προηγούμενες δύο προσκλήσεις, 6.200 δήμοι έλαβαν δελτία, με προϋπολογισμό 42 εκατ. ευρώ για την πρώτη πρόσκληση (2.800 νικητές) και 51 εκατ. ευρώ για τη δεύτερη πρόσκληση (3.400 νικητές). Η επόμενη πρόσκληση για συμμετοχή στο WiFi4EU θα δημοσιευθεί πριν από το τέλος του 2020. Πηγή ΑΠΕ-ΜΠΕ  ",https://www.tanea.gr/2019/10/24/science-technology/eyropaiki-xrimatodotisi-se-70-dimous-gia-dorean-wifi/
Tech,tanea.gr,Επτά χρήσιμα tips για να αγοράσετε το σωστό smartphone,3 Ιανουαρίου 2020 | 10:56,tanea.gr,"Η αγορά ενός smartphone σύγουρα δεν είναι και τόσο εύκολη υπόθεση. Η επιλογή της κατάλληλης -για τον καθένα- συσκευής σε συνάρτηση με το budget που διαθέτει είναι μια αρκετά δύσκολη εξίσωση. Εάν βρίσκεστε σε αυτή τη θέση, σίγουρα το άρθρο που ακολουθεί θα σας φανεί ιδιαίτερα χρήσιμο, αφού περιλαμβάνει τα απαραίτητα κριτήρια που θα σας φέρουν πιο κοντά στη νέα σας συσκευή. Στον… πυρήνα του ζητήματος Όλες οι διεργασίες που εκτελούνται στο κινητό περνούν από το κεντρικό επεξεργαστή . μια CPU μπόρει να είναι dual-core, quad core είτε 4+4 έτσι όσο περισσότεροι οι πυρήνες τόσο μικρότερη η πιθανότητα κάποια εντολή προς επεξεργασίας να καθυστερήσει. Δώστε ιδιαίτερη σημασία σε αυτόν! Μην θεωρείτε αυτονόητο πως ένας οκταπύρηνος επεξεργαστής προσφέρει καλύτερες επιδόσεις από έναν τετραπύρηνο. Συνήθως οι οκταπύρηνοι επεξεργαστές είναι χωρισμένοι σε δύο τετράδες πυρήνων. Η μία τετράδα είναι η ταχύτερη και είναι αυτή που επιστρατεύεται για τις απαιτητικές εφαρμογές, ενώ η δεύτερη είναι πιο αργή, εξοικονομεί ενέργεια και χρησιμοποιείται για τις απλούστερες, συνήθεις λειτουργίες ενός κινητού. Ένα μέτρο αξιολόγησης της ταχύτητας είναι τα GHz που είναι χρονισμένοι οι πυρήνες, όσο πιο πολλά τόσο πιο γρήγοροι είναι. Αυτό σημαίνει πως ένας τετραπύρηνος επεξεργαστής χρονισμένος στα 2.4GHz μπορεί να προσφέρει υψηλότερες επιδόσεις από έναν οκταπύρηνο, χρονισμένο στα 1.8GHz για τη μια τετράδα πυρήνων και στα 1.0GHz για την άλλη, καθώς όποια και να επιστρατευτεί, υπολείπεται αισθητά. Επίσης, λάβετε υπόψη σας και τη γενιά της GPU που επιμελείται τα γραφικά, ιδιαιτέρως αν είστε φανατικοί gamers. Μνήμη RAM ( Μνήμη τυχαίας προσπέλασης) Η μνήμη RAM Αποθηκεύει τα προσωρινά δεδομένα των εργασιών έτσι ώστε να αυξάνεται η ταχύτητα και να ευνοούνται οι παράλληλες εργασίες .Η μνήμη μεγέθους 2GB πλέον θεωρείται ελάχιστη αποδεκτή για όσους ασχολούνται με παιχνίδια στο κινητό και multitasking. Τεχνολογία 4G Η τεχνολογία 4G είναι φορές πιο γρήγορη από την 3G τεχνολογία αυτό συνεπάγεται απίστευτες ταχύτητες στο ιντερνέτ και γενικότερα μεγάλη διάφορα στο streaming και περιλαμβάνει τα πρωτοκόλλα HSPA+ 21/42 . Το σήμα 4G αναγνωρίζεται αυτόματα εάν υποστηρίζεται από το κινητό. Η κάλυψη 4G βελτιώνεται συνεχώς από τους παρόδους κινητής τηλεφωνίας. Μπαταρία Οι μπαταρίες ιόντων λίθου είναι συνηθισμένες στα σύγχρονα κινητά τηλεφωνά. Σίγουρα μια μπαταρία 4.000mAh μπορεί να προσφέρει περισσότερη ενέργεια από μια μπαταρία 3.000mAh. Συνεπάγεται όμως αυτό αυτομάτως και αυξημένη αυτονομία; Οχι απαραίτητα, καθώς ένα έξυπνα σχεδιασμένο κινητό που φέρει μια μπαταρία της τάξεως π.χ. των 3.000mAh μπορεί να είναι λιγότερο ενεργοβόρο. Μια ποιοτική οθόνη, ένας επεξεργαστής τελευταίας γενιάς, που εξασφαλίζει χαμηλότερη κατανάλωση ενέργειας, ή ακόμα και λογισμικό που φροντίζει για την εύρυθμη λειτουργία της συσκευής είναι μερικές από τις παραμέτρους που τοποθετούν το δικό τους λιθαράκι στην εξασφάλιση περισσότερης αυτονομίας από την πρίζα. Και επειδή αργά ή γρήγορα, το κινητό σας θα χρειαστεί φόρτιση, καλό είναι να λάβετε υπόψη σας και πόσο γρήγορα πραγματοποιείται μια επαναφόρτιση. Οι νέες τεχνολογίες υπερταχείας φόρτισης θα σας αφήσουν έκπληκτους! Λειτουργικό σύστημα Το βελτιωμένο λειτουργικό σύστημα EMUI των καλύτερων smart phones – βασίζεται στο τελευταίας γενιάς Android . Οι αλγόριθμοι διαχείρισης των εργασιών βελτιώνονται συνεχώς από το σύστημα τεχνητής νοημοσύνης ώστε να σου εξασφαλίζουν ομαλή εμπειρία χρήσης ακόμη και μετά από περιόδους πολύωρης χρήσης. Μην κολλάτε στα megapixel Η εποχή που μια κάμερα χαρακτηριζόταν αποκλειστικά από τον αριθμό των Megapixel της έχει περάσει ανεπιστρεπτί. Αλλωστε, δεν πρέπει να ξεχνάμε πως τα Megapixel ορίζουν τη μέγιστη ανάλυση της φωτογραφίας, το πόσο λεπτομερής δηλαδή θα είναι ο ψηφιακός μας καμβάς. Το τι θα αποτυπωθεί πάνω του, ωστόσο, είναι το πραγματικό ζητούμενο. Τι νόημα έχει άλλωστε μια θολή λήψη, αποτυπωμένη σε 5120×3840 pixels (αντιστοιχεί σε 20MP); Για το λόγο αυτό, δώστε βάρος σε δυνατότητες autofocus που εξασφαλίζουν ταχύτατη εστίαση και αποτελεσματική παρακολούθηση ταχύτατα κινούμενων αντικειμένων, καθώς και στο flash που παρέχεται. Δείτε δείγματα φωτογραφιών σε χαμηλό φωτισμό και αξιολογήστε επιπρόσθετα «καλούδια», όπως π.χ. λειτουργίες super slow motion. Τέλος, συσκευές που ενσωματώνουν σύστημα διπλών φακών σίγουρα έχουν πολλά παραπάνω να δώσουν από ένα… τσουβάλι megapixel, δίχως αυτό να σημαίνει, βέβαια, πως δεν υπάρχουν κάμερες ενός φακού που έχουν εξαιρετικά αποτελέσματα, ειδικά όταν το ζητούμενο είναι η λήψη ευκρινέστατων βίντεο. Αν πάλι αποζητάτε το περιβόητο «bokeh» εφέ, για πορτρέτα με εστίαση στο πρόσωπο και θολό φόντο, τότε θα χρειαστείτε φακό με μεγάλο διάφραγμα, γεγονός που σημαίνει πως ο παρονομαστής στο κλάσμα f/ πρέπει να είναι ο μικρότερος δυνατός (π.χ. το 1.8 στο f/1.8 σημαίνει μεγαλύτερο διάφραγμα από το αντίστοιχο f/2.0). Πότε επαρκεί ο αποθηκευτικός χώρος; Συχνά η υποδοχή για κάρτες microSD μας κάνει να εφησυχάζουμε για τον ενσωματωμένο αποθηκευτικό χώρο στο επόμενό μας smartphone. Στο σημείο αυτό, αξίζει να αξιολογήσουμε τα δεδομένα που συνήθως αποθηκεύουμε στο κινητό μας. Αν θέλουμε να φιλοξενήσουμε αναρίθμητα αρχεία ήχου, εικόνας ή βίντεο, η κάρτα microSD θα κάνει μια χαρά τη δουλειά της. Αντιθέτως, αν θέλουμε να έχουμε εγκατεστημένες απειράριθμες εφαρμογές και games που το καθένα από μόνο του καταλαμβάνει 1-2 gigabyte, τότε θα πρέπει να έχουμε κατά νου πως ακόμα και όταν δίδεται η ελευθερία μεταφοράς μιας εφαρμογής στην κάρτα μνήμης, τμήμα της παραμένει στον κυρίως αποθηκευτικό μας χώρο, ο οποίος προφανώς είναι και ταχύτερα προσπελάσιμος από τον αντίστοιχο της κάρτας microSD. Και μην ξεχνάτε το εξής: όταν μια συσκευή αναφέρει στα χαρακτηριστικά της αποθηκευτικό χώρο 16GB, αυτό δεν σημαίνει πως έχετε 16GB ελεύθερα προς αξιοποίηση. Αρκετά από αυτά (της τάξεως των 4 ή και 5GB) έχουν ήδη αφιερωθεί στο εγκατεστημένο λειτουργικό σύστημα, καθώς και στις προεγκατεστημένες εφαρμογές ή προσαρμοσμένο γραφικό περιβάλλον του κατασκευαστή ή του παρόχου.  ",https://www.tanea.gr/2020/01/03/science-technology/epta-xrisima-tips-gia-na-agorasete-to-sosto-smartphone/
Tech,tanea.gr,«Πύλη κομητών» ανακαλύφθηκε πέρα από τον Δία,26 Οκτωβρίου 2019 | 21:45,tanea.gr,"Επιστήμονες ανακάλυψαν μια ζώνη στο διάστημα πέρα από τον Δία, η οποία λειτουργεί ως «πύλη κομητών», φέρνοντας παγωμένα σώματα από το βαθύ διάστημα στο εσώτερο ηλιακό σύστημα, όπου μπορούν να εξελιχθούν σε τακτικούς «επισκέπτες» της διαστημικής «γειτονιάς» του πλανήτη μας. Όταν οι κομήτες καταφθάνουν από τις παρυφές του ηλιακού συστήματος, αρχίζουν να εκλύουν αέρια και σκόνη καθώς πλησιάζουν πιο κοντά στον ήλιο. Αυτές οι λαμπερές εκλύσεις είναι κατά κανόνα εντυπωσιακές ως θεάματα- ωστόσο οι κομήτες δεν «γεννιούνται» έτσι, και η πορεία τους από την περιοχή του αρχικού σχηματισμού τους προς το εσώτερο ηλιακό σύστημα αποτελεί σημαντικό αντικείμενο έρευνας, καθώς, γενικότερα μιλώντας, οι κομήτες παρουσιάζουν έντονο ενδιαφέρον ως υπολείμματα υλικού από τη δημιουργία του ηλιακού μας συστήματος. Σε έρευνα που δημοσιεύτηκε στο The Astrophysical Journal Letters, και παρουσιάζει η naftemporiki.gr ερευνητές, μεταξύ των οποίων οι Κάθριν Βολκ και Γουόλτερ Χάρις του University of Arizona Lunar and Planetary Laboratory, αναφέρουν τον εντοπισμό μιας περιοχής στο διάστημα πέρα από τον Δία η οποία λειτουργεί ως «πύλη κομητών». Η «οδός» αυτή διοχετεύει παγωμένα σώματα, τους αποκαλούμενους «κενταύρους», από την περιοχή των πλανητών- γιγάντων- Δίας, Κρόνος, Ουρανός, Ποσειδώνας- στο εσώτερο ηλιακό σύστημα, όπου, «κοσμικά» μιλώντας, εξελίσσονται σε τακτικούς επισκέπτες της διαστημικής μας «γειτονιάς». Με σχήμα που θυμίζει κάπως ντόνατ το οποίο περικλείει την περιοχή, η «πύλη» αυτή ανακαλύφθηκε στο πλαίσιο μιας προσομοίωσης κενταύρων- μικρών παγωμένων σωμάτων που κινούνται σε τροχιές μεταξύ του Δία και του Ποσειδώνα. Οι κένταυροι θεωρείται πως προέρχονται από τη ζώνη Κάιπερ, μια περιοχή με παγωμένα σώματα πέρα από τον Ποσειδώνα. Οι στενές επαφές με τον Ποσειδώνα στέλνουν κάποια από αυτά σε τροχιές προς το εσωτερικό, και έτσι εξελίσσονται σε κενταύρους- οι οποίο αποτελούν τον «πληθυσμό» από όπου προέρχονται περίπου 1.000 κομήτες που κινούνται στο εσώτερο ηλιακό σύστημα. Οι κομήτες αυτοί, γνωστοί ως JFC (Jupiter- family comets) περιλαμβάνουν κομήτες τους οποίους επισκέφθηκαν διαστημόπλοια, όπως οι Tempel 1 (Deep Impact), Wild 2 (Stardust) και 67P-Churyumov- Gerasimenko (Rosetta). «Η χαοτική φύση των τροχιών τους αποκρύπτει τις ακριβείς διαδρομές που οι κένταυροι ακολουθούν στον δρόμο τους για να γίνουν JFC» είπε η Βολκ. «Αυτό καθιστά δύσκολο να διαπιστωθεί από πού ακριβώς προέρχονται και πού μπορεί να πάνε στο μέλλον». Επίσης, λόγω της επιρροής των βαρυτικών πεδίων αρκετών κοντινών γιγαντιαίων πλανητών- Δίας, Κρόνος και Ποσειδώνας- οι κένταυροι δεν τείνουν να παραμένουν για πολύ στην περιοχή: «Κινούνται γύρω για μερικά εκατομμύρια χρόνια, ίσως μερικές δεκάδες εκατομμύρια χρόνια, αλλά κανείς τους δεν ήταν στην περιοχή όταν σχηματιζόταν το ηλιακό σύστημα» σημείωσε ο Χάρις. «Ξέρουμε για 300 κενταύρους που μπορούμε να δούμε με τηλεσκόπια, μα αυτό είναι μόνο η κορυφή του παγόβουνου, από ένα εκτιμώμενο σύνολο 10 εκατ. τέτοιων αντικειμένων». Κάθε πέρασμα γύρω από τον ήλιο φθείρει όλο και περισσότερο έναν κομήτη, μέχρι που στο τέλος διασπάται, έχει μια στενή επαφή με κάποιον πλανήτη που τον διώχνει από το εσώτερο ηλιακό σύστημα ή εξαντλούνται τα συστατικά του. Με κάποιον μηχανισμό, φαίνεται πως οι κομήτες που χάνονται αντικαθίστανται, αλλά μέχρι τώρα ο μηχανισμός αυτός δεν ήταν γνωστός. Για την καλύτερη κατανόηση του τρόπου με τον οποίο οι κένταυροι εξελίσσονται σε JFC, οι ερευνητές δημιούργησαν προσομοιώσεις υπολογιστή που ήταν σε θέση να αναπαράγουν την τροχιά του 9P/Schwassmann-Wachmann 1 (ή SW1) ενός κενταύρου που ανακαλύφθηκε το 1927 και θεωρείται πως έχει πλάτος 64 χλμ περίπου. Ο κομήτης αυτός παρουσίαζε μια σειρά παό ασυνήθιστα χαρακτηριστικά. Η προσομοίωση αυτή απέδωσε σημαντικά στοιχεία σχετικά με την εξέλιξη των κομητών. Όπως είπε ο Χάρις, «από τους νέους κενταύρους που παρακολούθησε η προσομοίωση, πάνω από ένα στους πέντε εισέρχονταν σε μια τροχιά παρόμοια με αυτήν του SW1 σε κάποια φάση της εξέλιξής του». Με άλλα λόγια, αν και ο SW1 φαίνεται πως είναι ο μόνος μεγάλος κένταυρος από τα αντικείμενα που είναι γνωστό πως βρίσκονται στο «λίκνο των κομητών», δεν είναι κάποια εξαίρεση, αλλά μάλλον (τελικά) ένας συνηθισμένος κένταυρος. Επίσης, οι προσομοιώσεις έδειξαν και ότι οι κένταυροι που διέρχονται από την περιοχή αυτή αποτελούν την «πηγή» άνω των 2/3 των JFC, όπως τόνισε ο Χάρις, «καθιστώντας την την κύρια πύλη μέσω της οποίας παράγονται αυτοί οι κομήτες». «Ιστορικά, η υπόθεσή μας ήταν πως η περιοχή γύρω από τον Δία είναι αρκετά άδεια, έχοντας εκκαθαριστεί από τη βαρύτητα του γιγαντιαίου πλανήτη- αλλά τα αποτελέσματά μας δείχνουν ότι είναι μια περιοχή που τροφοδοτείται συνέχεια» είπε η Βολκ. Αυτή η πηγή νέων αντικειμένων ίσως να εξηγεί τον υψηλό βαθμό προσκρούσεων παγωμένων σωμάτων στον Δία. Βάσει εκτιμήσεων, η περιοχή μπορεί να «φιλοξενεί» έναν «πληθυσμό» περίπου 1.000 «Jupiter- family» αντικειμένων. Η έρευνα επίσης δείχνει πως η περιοχή αυτή ενεργοποιεί μια ταχεία μετάβαση: Όταν ένας κένταυρος εισέρχεται σε αυτήν, είναι πιθανό να εξελιχθεί σε JFC μέσα σε μερικές χιλιάδες χρόνια- πολύ μικρό διάστημα, για τα αστρονομικά δεδομένα. Οι υπολογισμοί δείχνουν πως ένα αντικείμενο μεγέθους του SW1 θα έπρεπε να εισέρχεται στην περιοχή κάθε 50.000 χρόνια, καθιστώντας πιθανόν να είναι ο SW1 ο μεγαλύτερος κένταυρος που έχει αρχίσει αυτή τη μετάβαση σε όλη την καταγεγραμμένη ανθρώπινη ιστορία- για την ακρίβεια, ο SW1 ίσως να οδεύει να γίνει ένας «σούπερ» κομήτης μέσα σε μερικές χιλιάδες χρόνια.  ",https://www.tanea.gr/2019/10/26/science-technology/pyli-komiton-anakalyfthike-pera-apo-ton-dia/
Tech,tanea.gr,"Έτοιμα τα πρώτα ζωντανά ρομπότ - Κινούνται μόνα τους, μεταφέρουν φάρμακα στο σώμα, αυτοθεραπεύονται",14 Ιανουαρίου 2020 | 11:17,tanea.gr,"Ερευνητές στις ΗΠΑ ανακοίνωσαν ότι δημιούργησαν μικροσκοπικές ζωντανές μηχανές, ένα είδος βιολογικού ρομπότ που μπορεί να προγραμματιστεί για να κάνει διάφορες εργασίες, από το να μεταφέρει φάρμακα μέσα στο σώμα μέχρι να καθαρίζει τοξικά απόβλητα στο περιβάλλον. Οι τεχνητοί βιολογικοί οργανισμοί (οι οποίοι ονομάστηκαν xenobots) δημιουργήθηκαν από ζωντανά κύτταρα που ελήφθησαν από έμβρυα βατράχων, σχεδιάστηκαν σε υπερυπολογιστή και στη συνέχεια συναρμολογήθηκαν σε τελείως νέες μορφές ζωής μήκους μερικών χιλιοστών. Μπορούν να κινηθούν μόνα τους προς ένα στόχο και να αυτοθεραπευθούν μετά από ένα κόψιμο. Οι ερευνητές, με επικεφαλής τον καθηγητή ρομποτικής Τζόσουα Μπόνγκαρντ του Τμήματος Επιστήμης των Υπολογιστών του Πανεπιστημίου του Βερμόντ, έκαναν τη σχετική δημοσίευση στο περιοδικό της Εθνικής Ακαδημίας Επιστημών των ΗΠΑ (PNAS). «Πρόκειται για καινοτόμες έμβιες μηχανές. Δεν είναι ούτε παραδοσιακά ρομπότ, ούτε οποιοδήποτε γνωστό είδος ζώου. Είναι μια νέα κατηγορία δημιουργήματος: ένας ζωντανός προγραμματιζόμενος οργανισμός», δήλωσε ο Μπόνγκαρντ. «Μπορούμε να φανταστούμε διάφορες χρήσιμες εφαρμογές αυτών των έμβιων ρομπότ, τις οποίες άλλες μηχανές δεν μπορούν να κάνουν, όπως αποστολές σε περιβάλλοντα μολυσμένα με ραδιενέργεια, συλλογή μικροπλαστικών από τους ωκεανούς ή εργασία καθαρισμού του εσωτερικού των αρτηριών από την αθηρωματική πλάκα», δήλωσε ο Μάικλ Λέβιν, διευθυντής του Κέντρου Αναγεννητικής και Αναπτυξιακής Βιολογίας του Πανεπιστημίου Ταφτς. Τα τελευταία χρόνια έχουν δημιουργηθεί μερικοί τεχνητοί οργανισμοί, όμως τώρα για πρώτη φορά, σύμφωνα με τους ερευνητές, «σχεδιάστηκαν τελείως βιολογικές μηχανές από το μηδέν». Πώς δημιουργήθηκαν τα xenobots Ένας ειδικός εξελικτικός αλγόριθμος τεχνητής νοημοσύνης βοήθησε να δημιουργηθούν και να δοκιμαστούν χιλιάδες υποψήφια προσχέδια για νέες μορφές ζωής, ώσπου να βρεθεί η καλύτερη δυνατή. Ένας υπερυπολογιστής -με την καθοδήγηση του αλγόριθμου- συναρμολόγησε ξανά και ξανά μερικές εκατοντάδες προσομοιωμένα κύτταρα, δημιουργώντας διάφορες δοκιμαστικές μορφές και σχήματα σώματος. Αφού τελικά επιλέχθηκε το σχέδιο δημιουργίας, χρησιμοποιήθηκαν ως πρώτη ύλη βλαστικά κύτταρα από τα έμβρυα των αφρικανικών βατράχων Xenopus laevis (εξ ου και το όνομα xenobot), τα οποία με τη βοήθεια μικροσκοπίου συνενώθηκαν με βάση το προτεινόμενο σχέδιο του υπολογιστή : Δημιουργήθηκαν έτσι μορφές ζωής που δεν υπάρχουν στη φύση και οι οποίες είναι σε θέση να κινούνται μόνες τους. Όπως μερικά ζώα στη φύση μπορούν να αναγεννήσουν τα κομμένα μέρη τους, έτσι και το xenobot μπορεί μόνο του να αποκαταστήσει την ακεραιότητα του. «Κόψαμε το βιολογικό ρομπότ σχεδόν στη μέση, όμως αυτό ξανακόλλησε τα δύο μέρη του και συνέχισε να προχωρά. Αυτό είναι κάτι που δεν μπορούν να κάνουν οι τυπικές μηχανές», ανέφερε ο Μπόγκαρντ. «Από κυτταρική και γενετική άποψη τα xenobots είναι βάτραχοι. Το DNA τους προέρχεται κατά 100% από βατράχους, παρόλα αυτά δεν είναι βάτραχοι. Οπότε αναρωτιέται κανείς, τι άλλο αυτά τα κύτταρα μπορούν να φτιάξουν», δήλωσε ο Λέβιν. Η πρωτοποριακή έρευνα χρηματοδοτείται μέσω του προγράμματος «Μηχανές Δια Βίου Μάθησης» από την πανταχού παρούσα Υπηρεσία Προηγμένων Αμυντικών Ερευνητικών Προγραμμάτων (DARPA) του Πενταγώνου των ΗΠΑ, η οποία προφανώς διαβλέπει και στρατιωτικές εφαρμογές.  ",https://www.tanea.gr/2020/01/14/science-technology/etoima-ta-prota-zontana-rompot-kinountai-mona-tous-metaferoun-farmaka-sto-soma-aytotherapeyontai/
Tech,tanea.gr,Νέο ιστορικό θερμοκρασίας των ωκεανών το 2019,14 Ιανουαρίου 2020 | 10:52,tanea.gr,"Οι ωκεανοί της Γης σημείωσαν νέο ιστορικό ρεκόρ θερμοκρασίας το 2019, ιδίως μεταξύ της επιφάνειας των νερών και βάθους έως 2.000 μέτρων, σύμφωνα με μία νέα διεθνή επιστημονική έρευνα. Οι επιστήμονες προειδοποίησαν ότι η θερμοκρασία των θαλασσών όχι απλώς ανεβαίνει αλλά η άνοδος επιταχύνεται συνεχώς. Σύμφωνα με τα νέα στοιχεία, τα τελευταία δέκα χρόνια υπήρξαν τα πιο θερμά στην καταγεγραμμένη ιστορία για τις ωκεάνιες θερμοκρασίες, ενώ τα τελευταία πέντε χρόνια έχουν σημειωθεί διαδοχικά ρεκόρ. Οι 14 ερευνητές από 11 επιστημονικά ινστιτούτα, με επικεφαλής τον αναπληρωτή καθηγητή Λιλίνγκ Τσενγκ του Ινστιτούτου Ατμοσφαιρικής Φυσικής της Κινεζικής Ακαδημίας Επιστημών, που έκαναν τη σχετική δημοσίευση στο περιοδικό «Advances in Atmospheric Sciences», υπολόγισαν ότι πέρυσι η μέση θερμοκρασία των ωκεανών ήταν περίπου 0,075 βαθμούς Κελσίου πάνω από το μέσο όρο της περιόδου 1981-2010. «Η ποσότητα θερμότητας που προσθέσαμε στους ωκεανούς του κόσμου κατά τα τελευταία 25 χρόνια ισοδυναμεί με 3,6 δισεκατομμύρια ατομικές βόμβες που έπεσαν στη Χιροσίμα», δήλωσε ο Τσενγκ. «Η άνοδος της θερμοκρασίας των ωκεανών είναι μη αμφισβητήσιμη και συνιστά περαιτέρω απόδειξη για την παγκόσμια υπερθέρμανση. Δεν υπάρχουν λογικές εξηγήσεις για αυτό το φαινόμενο πέρα από τις ανθρώπινες εκπομπές αερίων τύπων», πρόσθεσε. Συγκρίνοντας την περίοδο 1987-2019 με την περίοδο 1955-1986, η μελέτη δείχνει μία αύξηση κατά περίπου 450% στην ταχύτητα ανόδου της θερμοκρασίας των ωκεανών, δηλαδή η θερμοκρασία των θαλασσών ανεβαίνει στην εποχή μας με υπερτετραπλάσιο μέσο ετήσιο ρυθμό από ό,τι πριν μερικές δεκαετίες. «Είναι κρίσιμο να κατανοήσουμε πόσο γρήγορα αλλάζουν τα πράγματα. Η συντριπτική πλειονότητα της θερμότητας καταλήγει στους ωκεανούς. Και αυτό είναι μόνο η κορυφή του παγόβουνου που πρόκειται να ακολουθήσει», ανέφερε ο καθηγητής Τζον Άμπραχαμ του Πανεπιστημίου Σεντ Τόμας των ΗΠΑ. Από το 1970 μέχρι σήμερα, πάνω από το 90% της θερμότητας λόγω της κλιματικής αλλαγής κατέληξε στους ωκεανούς, ενώ λιγότερο από 4% αύξησε τη θερμοκρασία στην ατμόσφαιρα και στην ξηρά. Όσο θερμαίνονται οι θάλασσες τόσο διαταράσσεται ο κύκλος του νερού στον πλανήτη μας, φέρνοντας περισσότερες πλημμύρες, καταιγίδες, ξηρασίες, πυρκαγιές και άλλα ακραία φαινόμενα, καθώς επίσης επιταχυνόμενη τήξη των παράκτιων πάγων. Πηγή ΑΠΕ-ΜΠΕ  ",https://www.tanea.gr/2020/01/14/science-technology/neo-istoriko-thermokrasias-ton-okeanon-to-2019/
Tech,tanea.gr,Αποστολή στον Άρη : Αναζήτηση νερού από το ρόβερ Viper,28 Οκτωβρίου 2019 | 11:26,tanea.gr,"Η Αμερικανική Διαστημική Υπηρεσία, NASA, ανακοίνωσε ότι θα στείλει στο νότιο πόλο της Σελήνης το Δεκέμβριο του 2022 ένα ρόβερ σε αναζήτηση νερού. Για πρώτη φορά θα γίνει λήψη δειγμάτων πάγου από την ίδια περιοχή όπου το 2024 η NASA προγραμματίζει να στείλει αστροναύτες στο πλαίσιο του νέου προγράμματος «Άρτεμις», διαδόχου του ιστορικού προγράμματος «Απόλλων» που είχε στείλει τους πρώτους ανθρώπους στο φεγγάρι στις δεκαετίες του 1960 και 1970. Το ρόβερ VIPER (Volatiles Investigating Polar Exploration Rover) θα έχει μέγεθος οχήματος γηπέδου γκολφ. Διαβάστε περισσότερα ",https://www.tanea.gr/2019/10/28/science-technology/apostoli-ston-ari-anazitisi-nerou-apo-to-rover-viper/
Tech,tanea.gr,Ερευνητές έμαθαν σε ποντίκια να... οδηγούν πολύ μικρά αυτοκίνητα,24 Οκτωβρίου 2019 | 13:58,tanea.gr,"Ερευνητές κατάφεραν να μάθουν σε ποντίκια να οδηγούν μικροσκοπικά αυτοκίνητα, με αντάλλαγμα δημητριακά και επιβεβαιώνουν ότι, σύμφωνα με τα αποτελέσματα της έρευνάς τους, η οδήγηση μειώνει τα επίπεδα άγχους στα ζώα. Τα μικρά αυτά οχήματα περιλάμβαναν έναν χώρο για τους επιβάτες - ποντίκια όπου υπήρχαν τρεις μεταλλικές μπάρες, σε τρεις διαφορετικές κατευθύνσεις: αριστερά, δεξιά και ευθεία. Όταν το ποντίκι άγγιζε μία από αυτές τις μπάρες το αυτοκίνητο μετακινείτο προς την αντίστοιχη κατεύθυνση της μπάρας. Στο πλαίσιο της μελέτης, 17 ποντίκια εκπαιδεύτηκαν κατά τη διάρκεια μηνών να οδηγούν σε έναν είδος αρένας από πλεξιγκλάς διαστάσεων 150 x 60. Οι μελετητές σύντομα παρατήρησαν ότι τα ποντίκια μπορούσαν να μάθουν να οδηγούν. Στην πραγματικότητα, συνειδητοποίησαν ότι τα ποντίκια που είχαν μεγαλώσει σε ένα ""εμπλουτισμένο περιβάλλον"" (ένα φυσικό περιβάλλον, μεγάλο και πολύπλοκο, με πολλά ερεθίσματα) οδηγούσαν πολύ καλύτερα από τα ποντίκια που είχαν μεγαλώσει σε κλουβιά. ""Είναι πραγματικά απίθανο να βλέπεις σε ποιο βαθμό είναι καλύτερα"", δήλωσε στο Γαλλικό Πρακτορείο η Κέλι Λάμπερτ, μια από τους συντάκτες της μελέτης από το Πανεπιστήμιο του Ρίτσμοντ, στη Βιρτζίνια. Επιπλέον, τα περιττώματα των αρουραίων, τα οποία συλλέχθηκαν και αναλύθηκαν, έδειξαν ότι σε όλους τους αρουραίους που οδηγούν, το επίπεδο της ορμόνης δεϋδροεπιανδροστερόνης, η οποία εξουδετερώνει το άγχος, ήταν υψηλότερο, γεγονός που θα μπορούσε να σχετίζεται με την ικανοποίηση του ζώου που έχει μάθει μια νέα δεξιότητα. Η Λάμπερτ και οι συνεργάτες της θέλουν να πιστεύουν ότι τα αποτελέσματα αυτά θα ανοίξουν το δρόμο για νέες συμπεριφορικές θεραπείες στον τομέα της ψυχιατρικής, οι οποίες θα έχουν ως στόχο ανθρώπους και όχι ζώα. ""Δεν υπάρχει θεραπεία για την σχιζοφρένεια ή την κατάθλιψη"", είπε η ίδια και προσέθεσε: ""Έχουμε καθυστερήσει, πρέπει να λάβουμε υπόψη τα διάφορα ζωικά μοντέλα, τις διαφορετικές ασχολίες και να αποδεχτούμε ότι η συμπεριφορά μπορεί να αλλάξει τη νευροχημική μας κατάσταση"".  ",https://www.tanea.gr/2019/10/24/science-technology/ereynites-emathan-se-pontikia-na-odigoun-poly-mikra-aytokinita/
Tech,tanea.gr,Το χάρτινο κινητό τηλέφωνο έρχεται για να «μείνει»,27 Οκτωβρίου 2019 | 15:37,tanea.gr,"Η Google έρχεται να δώσει μια νέα λύση για τη βελτίωση του ψυχισμού των ανθρώπων. Δεν είναι λίγες οι επιστημονικές έρευνες που έχουν δείξει πως τα «έξυπνα» κινητά τηλέφωνα και άλλα τέτοιου είδους gadget έχουν ιδιαιτέρως αρνητική επιρροή στον ψυχισμό των ανθρώπων. Γι’ αυτό και αρκετοί τεχνολογικοί «κολοσσοί», όπως η Google, έχουν ήδη ξεκινήσει να αναζητούν τρόπους να εξελίξουν τα προϊόντα και τις υπηρεσίες τους χωρίς να καταστρέψουν την… ψυχή της ανθρωπότητας. Σύμφωνα με τα όσα αναφέρει το περιοδικό «Fast Company», τους τελευταίους μήνες οι σχεδιαστές της Google έχουν δημιουργήσει σειρά ψηφιακών εργαλείων με στόχο να βοηθήσουν τους χρήστες να αντιληφθούν το χρόνο που περνούν μπροστά τις οθόνες των «έξυπνων» κινητών τους. Διαβάστε περισσότερα  εδώ …  ",https://www.tanea.gr/2019/10/27/science-technology/to-xartino-kinito-tilefono-erxetai-gia-na-meinei/
Tech,tanea.gr,Σε ποιο μέρος της Γης τα σκουλήκια απουσιάζουν,27 Οκτωβρίου 2019 | 10:58,tanea.gr,"Ένα τετραγωνικό μέτρο χώματος στην Ευρώπη και σε άλλα εύκρατα μέρη μπορεί να περιέχει πάνω από 150 σκουλήκια. Στη Γη υπάρχουν περισσότερα από 6.000 γνωστά είδη σκουληκιών που διαφέρουν πολύ σε εμφάνιση, χρώμα και μήκος (από μερικά χιλιοστά έως τρία μέτρα). Αυτό δείχνει ο πρώτος Παγκόσμιος Άτλας Σκουληκιών που παρουσίασε στο περιοδικό «Science» μια ομάδα 141 επιστημόνων από 35 χώρες, με επικεφαλής τη δρα Έλεν Φίλιπς του Γερμανικού Κέντρου Ερευνών Βιοποικιλότητας και του Πανεπιστημίου της Λειψίας, μετά από δειγματοληπτική έρευνα σχεδόν 7.000 περιοχών σε 57 χώρες. Σκουλήκια βρέθηκαν σε όλες τις ηπείρους πλην της Ανταρκτικής. Σε μερικές περιοχές η συνολική βιομάζα σκουληκιών εκτιμάται ότι είναι μεγαλύτερη από τη βιομάζα όλων των άλλων ζώων που ζουν στην ίδια περιοχή. Κατ’ εξοχήν περιοχές με αφθονία σε σκουλήκια είναι η Ευρώπη, οι βορειοανατολικές ΗΠΑ, το νότιο άκρο της Νότιας Αμερικής και η Νέα Ζηλανδία. Δύο βασικά ευρήματα της μελέτης είναι ότι στις εύκρατες περιοχές υπάρχει μεγαλύτερη ποικιλία σκουληκιών από ό,τι στις τροπικές (αντίθετα με ό,τι συμβαίνει με τα φυτά, τα έντομα και τα πουλιά πάνω από το έδαφος), καθώς επίσης ότι η κλιματική αλλαγή θα φέρει μεγάλη αναστάτωση στις σκουληκο-κοινότητες. Ποιο περιβάλλον προτιμούν τα σκουλήκια Στις περιοχές όπου το χώμα δεν είναι μόνιμα παγωμένο ή πολύ υγρό ή τελείως ξηρό όπως στις ερήμους, τα σκουλήκια παίζουν καθοριστικό ρόλο στη διαμόρφωση και στη λειτουργία των οικοσυστημάτων, θεωρούμενα οι αόρατοι αλλά σημαντικοί «μηχανικοί του οικοσυστήματος». Μεταξύ άλλων, ανακατεύουν το χώμα και τη νεκρή ύλη, ανακυκλώνουν τα θρεπτικά συστατικά του εδάφους, αποθηκεύουν άνθρακα, μεταφέρουν το νερό και τον αέρα βαθύτερα κάτω από το έδαφος κ.α. Βοηθάνε έτσι τόσο στην υγεία του εδάφους όσο και στην παραγωγικότητα των φυτών. Ολόκληρη η επιστημονική δημοσίευσηΠηγή: ΑΠΕ – ΜΠΕ  ",https://www.tanea.gr/2019/10/27/science-technology/se-poio-meros-tis-gis-ta-skoulikia-apousiazoun/
Tech,tanea.gr,Βρέθηκε κενό ασφαλείας στα Windows 10,15 Ιανουαρίου 2020 | 08:30,tanea.gr,"Σε μια πρωτοφανή για μυστική υπηρεσία κίνηση που μάλλον δεν έχει προηγούμενο, η Εθνική Υπηρεσία Ασφαλείας (NSA) των ΗΠΑ – ο Μεγάλος Ωτακουστής- αποκάλυψε δημοσίως ότι βρήκε ένα σοβαρό κενό ασφαλείας στο λειτουργικό σύστημα Windows 10 της Microsoft, το οποίο θα μπορούσαν να εκμεταλλευθούν οι χάκερ ή άλλοι κακόβουλοι παράγοντες. Κανονικά θα περίμενε κανείς -μετά και τις αποκαλύψεις του Έντουαρντ Σνόουντεν- η NSA να αποσιωπήσει την «κερκόπορτα» και να την αξιοποιήσει δεόντως προς ίδιον όφελος. Άλλωστε, η ίδια έχει στο παρελθόν κατηγορηθεί ότι έχει εκμεταλλευθεί διάφορες «τρύπες» στα προϊόντα της Microsoft για να «χακάρει» υπολογιστές-στόχους, χωρίς ποτέ να ενημερώσει την εταιρεία. Και δυστυχώς αργότερα μερικά από αυτά τα «εργαλεία» κυβερνοκατασκοπείας έπεσαν και σε χέρια κανονικών χάκερ. Ήδη η Microsoft έσπευσε να κυκλοφορήσει ευρέως ένα «μπάλωμα» για το πρόβλημα, ενώ νωρίτερα είχε στείλει την αναβάθμιση ασφαλείας στον αμερικανικό στρατό και σε άλλους «ευαίσθητους» χρήστες με διαβάθμιση. Η NSA αποκάλυψε το κενό ασφαλείας στη διάρκεια συνέντευξης τύπου, χωρίς πάντως να διευκρινίσει πόσο καιρό γνώριζε περί αυτού, προτού το αποκαλύψει στην Microsoft. Η Υπηρεσία υποστήριξε ότι και στο παρελθόν είχε προειδοποιήσει εταιρείες για ανάλογα προβλήματα, αλλά με διακριτικό τρόπο. Το πρόβλημα, που επηρεάζει επίσης τα Windows Server 2016 και 2019, αλλά όχι παλαιότερες εκδόσεις των Windows, υπάρχει στο πρόγραμμα crypt32.dll των Windows 10, το οποίο επιτρέπει σε προγραμματιστές να έχουν πρόσβαση σε διάφορες λειτουργίες, όπως τα ψηφιακά πιστοποιητικά που χρησιμοποιούνται για την πιστοποίηση των προγραμμάτων λογισμικού. Θεωρητικά, το κενό ασφαλείας επιτρέπει σε ένα χάκερ να καμουφλάρει κακόβουλο λογισμικό ως νόμιμο και αξιόπιστο. Η διευθύντρια κυβερνοασφάλειας της NSA Αν Νιουμπέργκερ δήλωσε ότι η μυστική υπηρεσία αποφάσισε να γνωστοποιήσει την εμπλοκή της στο ζήτημα μετά από αίτημα της Microsoft, σύμφωνα με το BBC και το πρακτορείο Ρόιτερς. Μέχρι στιγμής, σύμφωνα με την NSA και τη Microsoft, δεν υπάρχουν ενδείξεις ότι κάποιος χάκερ έχει εκμεταλλευθεί το κενό ασφαλείας (για την ίδια την NSA, κανείς ποτέ δεν μπορεί να είναι βέβαιος…). Όπως δήλωσε στους «Φαϊνάνσιαλ Τάιμς» ο Κρις Μοράλες, επικεφαλής αναλυτής της εταιρείας κυβερνοασφάλειας Vectra, «μπορεί κάλλιστα η NSA να έχει ήδη άλλες μεθόδους παραβίασης ενός συστήματος Windows, οπότε απλούστατα δεν χρειαζόταν το νέο κενό ασφαλείας». Πηγή: ΑΠΕ-ΜΠΕ  ",https://www.tanea.gr/2020/01/15/science-technology/vrethike-keno-asfaleias-sta-windows-10/
Tech,tanea.gr,NASA : Αποστολή προς αναζήτηση νερού στον βόρειο πόλο της Σελήνης,26 Οκτωβρίου 2019 | 11:21,tanea.gr,"Η Αμερικανική Διαστημική Υπηρεσία (NASA) ανακοίνωσε ότι θα στείλει στο νότιο πόλο της Σελήνης το Δεκέμβριο του 2022 ένα ρόβερ σε αναζήτηση νερού. Πρώτη φορά θα γίνει λήψη δειγμάτων πάγου από την ίδια περιοχή όπου το 2024 η NASA προγραμματίζει να στείλει αστροναύτες στο πλαίσιο του νέου προγράμματος «Άρτεμις», διαδόχου του ιστορικού προγράμματος «Απόλλων», που είχε στείλει τους πρώτους ανθρώπους στο φεγγάρι στις δεκαετίες του 1960 και του 1970. Το ρόβερ VIPER (Volatiles Investigating Polar Exploration Rover) θα έχει μέγεθος οχήματος γηπέδου γκολφ, θα είναι ικανό να διανύσει αρκετά χιλιόμετρα και θα διαθέτει τέσσερα επιστημονικά όργανα, μεταξύ των οποίων ένα τρυπάνι που θα φθάνει σε βάθος ενός μέτρου. Αναμένεται να λειτουργήσει περίπου 100 μέρες και να συλλέξει ένα μεγάλο όγκο δεδομένων για τις συγκεντρώσεις του νερού με μορφή πάγου στο νότιο πόλο του φεγγαριού, η ύπαρξη του οποίου πρώτη φορά επιβεβαιώθηκε πριν από δέκα περίπου χρόνια. Το 2009 η NASA είχε σκοπίμως ρίξει έναν πύραυλό της μέσα σε ένα μεγάλο κρατήρα κοντά στο νότιο πόλο και είχε έτσι άμεσα ανιχνεύσει την παρουσία παγωμένου νερού. Άλλα διαστημικά σκάφη έχουν έκτοτε επιβεβαιώσει τα ίδια ευρήματα. Οι επιστήμονες θεωρούν πλέον πολύ πιθανό να διαθέτει ο δορυφόρος της Γης εκατοντάδες εκατομμύρια τόνους νερού σε μορφή πάγου. Το Viper θα εντοπίσει πού βρίσκονται μεγάλα αποθέματα πιο εύκολο να αξιοποιηθούν στο μέλλον και πόσο βαθιά είναι κάτω από την επιφάνεια. Όταν ανιχνεύει «υγρές» περιοχές, θα σταματά και θα παίρνει δείγματα με το τρυπάνι του, τα οποία στη συνέχεια θα αναλύονται από τα δύο άλλα όργανά του (φασματόμετρα). Την ευθύνη για την ανάπτυξη και διαχείριση του ρόβερ, κόστους περίπου 250 εκατομμυρίων δολαρίων, έχει το Κέντρο Ερευνών Ames της NASA στην Καλιφόρνια. Το πρόγραμμα «Άρτεμις» θα έχει ως ιδιάζον χαρακτηριστικό τις διαφόρων ειδών συνεργασίες: μεταξύ ανθρώπων αστροναυτών και ρομπότ, μεταξύ κράτους και ιδιωτών, καθώς και μεταξύ πολλών διαφορετικών χωρών, καθώς ήδη αρκετά κράτη έχουν εκδηλώσει ενδιαφέρον να συνδράμουν τις ΗΠΑ στη νέα εξερεύνηση της Σελήνης. Ο νότιος πόλος επελέγη από τη NASA ως το νέο επίκεντρο προσσελήνωσης και εξερεύνησης, επειδή μπορεί να παρέχει μελλοντικά πόσιμο νερό, οξυγόνο για τη διαβίωση μιας μελλοντικής σεληνιακής βάσης, καθώς και υδρογόνο και οξυγόνο ως καύσιμα για τα μελλοντικά οχήματα και πυραύλους. Αυτό θα επιτρέψει στη Σελήνη να αποτελέσει μια ενδιάμεση βάση εξόρμησης για τον πιο μακρινό Άρη. Ο επικεφαλής της NASA, Τζιμ Μπριντενστάιν, μιλώντας την Παρασκευή στο Διεθνές Αστροναυτικό Συνέδριο στην Ουάσιγκτον, δεν απέκλεισε μάλιστα οι επόμενοι αστροναύτες που θα πατήσουν πρώτοι ξανά το πόδι τους στη Σελήνη να είναι γυναίκες. Διευκρίνισε πάντως ότι το πλήρωμα για τις μελλοντικές αποστολές του προγράμματος «Άρτεμις» δεν έχει επιλεγεί ακόμη, αν και, όπως είπε, «υπάρχουν σπουδαίες γυναίκες στη NASA σήμερα». Ο Μπριντενστάιν επίσης έκανε γνωστό ότι 26 κράτη έχουν κιόλας δηλώσει ενδιαφέρον να συμμετάσχουν στο πρόγραμμα «Άρτεμις», καθώς επίσης ο Ευρωπαϊκός Οργανισμός Διαστήματος (ESA). Συγκριτικά, μόνο 15 χώρες συνεργάζονται για τη λειτουργία του Διεθνούς Διαστημικού Σταθμού (ISS). Η πρώτη μη επανδρωμένη αποστολή του προγράμματος («Άρτεμις 1») έχει σχεδιαστεί για το 2020 και θα είναι η «παρθενική» χρήση του νέου μεγάλου πυραύλου Space Launch System (SLS) για την εκτόξευση του μη επανδρωμένου σκάφους Orion, που θα πάει ως το φεγγάρι και θα επιστρέψει στη Γη. Θα ακολουθήσει μια ανάλογη πτήση με ανθρώπους («Άρτεμις 2»), ώσπου το 2024 προγραμματίζεται η αποστολή «Άρτεμις 3», που θα στείλει τους αμερικανούς αστροναύτες ξανά στη Σελήνη. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/10/26/science-technology/nasa-apostoli-pros-anazitisi-nerou-ston-voreio-polo-tis-selinis/
Tech,tanea.gr,Κλιματική αλλαγή: Για πολλά ακραία μετεωρολογικά φαινόμενα το 2020 προειδοποιεί ο ΟΗΕ,15 Ιανουαρίου 2020 | 23:29,tanea.gr,"Η δεκαετία που πέρασε (2010-2019) ήταν η θερμότερη που έχει ποτέ καταγραφεί, ανακοίνωσε ο ΟΗΕ, επιβεβαιώνοντας το ανυποχώρητο φαινόμενο της υπερθέρμανσης του πλανήτη, που σηματοδοτείται από την αύξηση των ακραίων μετεωρολογικών φαινομένων. Το 2019 ήταν η δεύτερη θερμότερη χρονιά παγκοσμίως, μετά το 2016, έγινε γνωστό από τον Παγκόσμιο Μετεωρολογικό Οργανισμό σε ένα δελτίο Τύπου και το 2020 δεν αναμένεται να αλλάξει η κατάσταση. «Δυστυχώς, αναμένουμε να δούμε πολλά ακραία μετεωρολογικά φαινόμενα το 2020 και τις επόμενες δεκαετίες, που θα τροφοδοτούνται από επίπεδα ρεκόρ των αερίων που προκαλούν το φαινόμενο του θερμοκηπίου, τα οποία θα διατηρήσουν τη ζέστη στην ατμόσφαιρα» υπογραμμίζει ο γενικός γραμματέας του Παγκόσμιου Μετεωρολογικού Οργανισμού Πέτερι Τάαλας. Ποδαρικό στο 2020 με την φονική φωτιά στην Αυστραλία «Το έτος 2020 ξεκίνησε εκεί όπου σταμάτησε το 2019, με μετεωρολογικά και κλιματικά γεγονότα μεγάλου αντίκτυπου», όπως στην Αυστραλία, που «γνώρισε το 2019 τη θερμότερη και την ξηρότερη χρονιά που έχει ποτέ καταγραφεί» σημείωσε. Η ζέστη ρεκόρ «προετοίμασε το έδαφος για τις γιγαντιαίες πυρκαγιές που είναι μέχρι στιγμής τόσο καταστροφικές» για τη χώρα, εξήγησε ο Τάαλας. Οι τεράστιες πυρκαγιές έχουν στοιχίσει τη ζωή σε τουλάχιστον 28 ανθρώπους, σύμφωνα με τον επίσημο απολογισμό, καταστρέφοντας περισσότερα από 2.000 σπίτια και κατακαίοντας μια περιοχή 100.000 τετραγωνικών χλμ, μια επιφάνεια μεγαλύτερη από την έκταση της Νότιας Κορέας. Παγκοσμίως, οι μέσες θερμοκρασίες των πέντε και δέκα τελευταίων ετών ήταν οι πλέον υψηλές που έχουν ποτέ καταγραφεί. Από τη δεκαετία του 1980, κάθε δεκαετία υπήρξε ζεστότερη από την προηγούμενη, σύμφωνα με τον Παγκόσμιο Οργανισμό Μετεωρολογίας, που αναμένει να συνεχιστεί η συγκεκριμένη τάση. Σύμφωνα με την ειδική υπηρεσία του ΟΗΕ, η ετήσια παγκόσμια θερμοκρασία το 2019 ξεπέρασε κατά 1,1 βαθμό Κελσίου τον μέσο όρο που είχε καταγραφεί την προβιομηχανική περίοδο (1850-1900). Αύξηση θερμοκρασίας από 3 έως 5 βαθμούς Κελσίου έως το τέλος του αιώνα «Σύμφωνα με την υπάρχουσα πορεία των εκπομπών διοξειδίου του άνθρακα, κατευθυνόμαστε προς μια αύξηση της θερμοκρασίας από 3 έως 5 βαθμούς Κελσίου έως το τέλος του αιώνα» προειδοποίησε ο Τάαλας. Οι επιστήμονες επισημαίνουν ότι η κλιματική αλλαγή πιθανόν συνέβαλε στα ακραία καιρικά φαινόμενα του 2019 όπως τον καύσωνα στην Ευρώπη και τον κυκλώνα Ντόριαν που σκότωσε τουλάχιστον 50 ανθρώπους, όταν σάρωσε τις Μπαχάμες τον Σεπτέμβριο. «Στο μέλλον μπορούμε εύκολα να περιμένουμε θερμότερα Ελ Νίνιο σε σύγκριση με τα προηγούμενα» δήλωσε ο επιστήμονας του Παγκόσμιου Μετεωρολογικού Οργανισμού Ομάρ Μπαντούρ, προσθέτοντας ότι αυτό θα οδηγήσει τις θερμοκρασίες σε ακόμη πιο υψηλά επίπεδα. «Μπορούμε να σηκώσουμε την κόκκινη σημαία τώρα».  ",https://www.tanea.gr/2020/01/15/science-technology/klimatiki-allagi-gia-polla-akraia-meteorologika-fainomena-to-2020-proeidopoiei-o-oie/
Tech,tanea.gr,Πως θα λειτουργεί σαν κρυφή κάμερα το κινητό σας,27 Οκτωβρίου 2019 | 14:50,tanea.gr,"Οι λόγοι, για τους οποίους κάποιος μπορεί να θέλει να τοποθετήσει μια IP κάμερα στο σπίτι, στο γραφείο, στο γκαράζ, στον κήπο ή οπουδήποτε αλλού είναι πάρα πολλοί και ποικίλουν αρκετά μεταξύ τους. Παρακολούθηση για διαρρήκτες και ύποπτες κινήσεις, εποπτεία παιδιών, ηλικιωμένων ή κατοικιδίων, εποπτεία μηχανημάτων που λειτουργούν ενώ δε βρίσκεται κανείς στο χώρο, έλεγχος «κρυφών» χώρων ενός καταστήματος, τα… σενάρια είναι αμέτρητα και αρκετά μεγάλης σημασίας. Έτσι θα μπορείτε να βλέπετε live εικόνα από το χώρο που θέλετε στο «κανονικό» σας κινητό ή tablet, μέσω 3G/4G, αν και δεν συνίσταται λόγω της μεγάλης κατανάλωσης δεδομένων, ή Wi-Fi. Η αρχή λειτουργίας του συγκεκριμένου setup είναι η εξής: η συσκευή χρησιμοποιεί την οπίσθια κάμερα της για να «βλέπει» το χώρο. Ταυτόχρονα πρέπει να είναι συνδεδεμένη μέσω Wi-Fi με το router του χώρου, ώστε να «ανεβάζει» αυτό το live feed στο Διαδίκτυο σε πραγματικό χρόνο. Φυσικά, πρόσβαση σε αυτό το feed μπορεί να έχει οποιοσδήποτε χρήστης, αρκεί να έχει την IP address της «κάμερας», την οποία δίνει η εκάστοτε εφαρμογή. Έτσι μπορείτε να δείτε το feed από έναν άλλο υπολογιστή, μακριά από το χώρο αυτό, ή ακόμη και μέσω του κινητού σας.  ",https://www.tanea.gr/2019/10/27/science-technology/pos-tha-leitourgei-san-kryfi-kamera-to-kinito-sas/
Tech,tanea.gr,Τα 7 απλά βήματα για να κάνετε το PC σας πιο γρήγορο,2 Νοεμβρίου 2019 | 13:00,tanea.gr,"Όλοι θέλουμε το PC μας να είναι γρήγορο όπως όταν το αγοράσαμε. Ακόμη όμως και τα πιο γρήγορα υπολογιστικά συστήματα με το πέρασμα του χρόνου γίνονται πιο αργά. Ευτυχώς, υπάρχουν κάποιες λύσεις για να ανακτήσουμε τη χαμένη τους ταχύτητα. Καλό θα ήταν να ακολουθήσετε τα βήματα όπως παρατίθενται, δηλαδή ξεκινώντας από τις διαδικασίες οι οποίες δεν είναι τόσο παρεμβατικές και προχωρώντας στις πιο «δραστικές». Με την πάροδο του χρόνου, καθώς κατεβάζετε αρχεία, περιηγείστε στο διαδίκτυο, προσθαφαιρείτε προγράμματα, αφήνετε ανοιχτές εφαρμογές ο υπολογιστής σας, συλλέγει σιγά σιγά «σκουπίδια», κάτι που προκαλεί προβλήματα στο παρασκήνιο οδηγώντας σε πιο αργές επιδόσεις. Σύμφωνα με το techblog.gr, τα κατακερματισμένα αρχεία, η συσσώρευση προσφάτων αρχείων του browser, μια γεμάτη επιφάνεια εργασίας κι ένας σχεδόν γεμάτος σκληρός δίσκος αποτελούν βασικούς ενόχους για την αργοπορία του PC σας. Βέβαια, πρώτα απ’όλα σιγουρευτείτε ότι δεν καθυστερείτε επειδή το ίντερνετ είναι αργό. Καθαρίστε ανεπιθύμητα αρχεία και προγράμματα Δεν υπάρχει λόγος να κρατάτε προγράμματα που χρησιμοποιήσατε μια φορά. Ακόμη όμως κι αν τα σβήσατε, αυτά μπορεί να έχουν κρατήσει κάποιες εγγραφές στη registry του PC σας. Χρησιμοποιείστε κάποιο πρόγραμμα όπως το Windows Registry ή το CCleaner για να καθαρίσετε τη μνήμη σας και τα πρόσφατα αρχεία του browser σας. Μπορεί να μην έχετει κάνει τον συσχετισμό, αλλά μια επιφάνεια εργασίας η οποία είναι γεμάτη αρχεία μπορεί να ευθύνεται για την αργοπορία του υπολογιστή σας. Αυτό συμβαίνει καθώς κάθε φορά που κάνει ανανέωση το desktop, o Windows Explorer αναγκάζεται να τα φορτώσει πάλι, ενώ θα μπορούσε να χρησιμοποιήσει αυτούς τους πόρους αλλού. Φυσικά, προγράμματα που δεν χρειάζεστε θα πρέπει να σβηστούν καθώς μπορεί να ξεκινάνε αυτόματα με την έναρξη των Windows και να τρέχουν στο παρασκήνιο συνεχώς. Ακόμη, σκεφτείτε να μεταφέρετε τα αρχεία σας, όπως παλιές φωτογραφίες ή ταινίες σε έναν εξωτερικό δίσκο Ανασυγκροτήστε τον σκληρό δίσκο Η ανασυγκρότηση των σκληρών δίσκων είναι μία από τις πιο κλασσικές «τεχνικές» που χρησιμοποιούνται όταν ο υπολογιστής αργοπορεί. Ένας κατακερματισμένος δίσκος έχει ως αποτέλεσμα τη δημιουργία κενών σημείων, κάτι που σημαίνει ότι ο καταβάλλεται περισσότερη προσπάθεια για να τα προσπελάσει, κάτι που με τη σειρά του οδηγεί τους φάκελους και τα αρχεία να ανοίγουν αργά. Τα Windows έρχονται με ενσωματωμένο εργαλείο ανασυγκρότησης δίσκου. Αφαιρέστε κακόβουλο λογισμικό Πολλές φορές, όταν ο υπολογιστής γίνεται αργότερος στα καλά καθούμενα, το κακόβουλο λογισμικό είναι ο νούμερο 1 ύποπτος. Το κακόβουλο λογισμικό όχι μόνο μπορεί να εγκαταστήσει λογισμικό που μπορεί να έχει πρόσβαση στα δεδομένα σας, αλλά ενδέχεται να κάνει και τον υπολογιστή σας πιο αργό. Για τον λόγο αυτό, θα πρέπει να πραγματοποιείτε τακτική σάρωση και εκκαθάριση του υπολογιστή σας. Επιδιορθώστε σφάλματα του συστήματος Πολλές φορές η προσθαφαίρεση προγραμμάτων, η επανεκκίνηση του υπολογιστή στη διάρκεια μιας αναβάθμισης ή το ξαφνικό κλείσιμο του υπολογιστή μπορεί να έχουν σαν αποτέλεσμα ένα σφάλμα στα αρχεία του συστήματος του υπολογιστή. Αυτό μεταξύ άλλων -εκτός του ότι μπορεί καν να μην φορτώνουν τα Windows- μπορεί να κάνει και πιο αργό τον υπολογιστή σας. Προς αυτή την κατεύθυνση θα πρέπει να ανοίξετε τη γραμμή εντολών και να δώσετε την εντολή sfc /scannow. Μην κλείσετε το παράθυρο μέχρι να ολοκληρωθεί η επαλήθευση. Απενεργοποιήστε τα Visual Effects Τα Windows παρέχουν αρκετές επιλογές για οπτικά εφέ, όπως μενού που ξεθωριάζουν, κινούμενα παράθυρα κλπ. Αυτά όλα είναι πολύ όμορφα, αλλά αν δεν έχετε αρκετή μνήμη καλύτερα να τα απενεργοποιήσετε. Αναβαθμίστε το hardware σας Είναι αυτονόητο ότι αν ο υπολογιστής σας είναι αργός είναι πολύ πιθανό πλέον το hardware σας να χρειάζεται αναβάθμιση. Μπορεί όταν πήρατε τον υπολογιστή σας να “πέταγε” αλλά τα προγράμματα γίνονται πιο απαιτητικά, κάτι που σημαίνει ότι πλέον ο υπολογιστής σας μπορεί να μην ανταποκρίνεται στις νέες απαιτήσεις. Αν για παράδειγμα δεν μπορείτε να βλέπετε καλά ταινίες HD, ίσως η RAM σας δεν επαρκεί, ή ίσως χρειάζεστε άλλη κάρτα γραφικών. Ελέγξτε το hardware και τις προδιαγραφές του υπολογιστή σας αν δεν τις θυμάστε ή αν δεν τις γνωρίζετε και δείτε τι θα μπορούσατε να αναβαθμίσετε. Αξίζει να σημειωθεί ότι ουκ ολίγες φορές, κάποιο μέρος μπορεί να μην λειτουργεί επειδή δεν είναι καλά καθαρισμένο. Για παράδειγμα, πολλές φορές κολλάνε τα πλήκτρα επειδή δεν είναι αρκετά καθαρά ή αν ο ανεμιστήρας έχει σκόνη μπορεί να αρχίσει να υπολειτουργεί. Έτσι, πριν αποφασίσετε να αντικαταστήσετε μέρη του hardware σας, κάντε ένα μικρό καθάρισμα. Αποθηκεύεστε εκ νέου τα Windows Προφανώς η αποθήκευση εκ νέου των Windows αποτελεί την πιο δραστική λύση και θα πρέπει να είναι η τελευταία λύση στην οποία θα πρέπει να καταφύγετε. Πριν κάνετε το λεγόμενο format, σιγουρευτείτε ότι δημιουργήσατε back up των αρχείων σας.  ",https://www.tanea.gr/2019/11/02/science-technology/ta-7-apla-vimata-gia-na-kanete-to-pc-sas-pio-grigoro/
Tech,tanea.gr,Facebook : Αυξάνονται συνεχώς οι χρήστες και τα κέρδη,31 Οκτωβρίου 2019 | 09:18,tanea.gr,"Κάθε μέρα περίπου 1,62 δισεκατομμύρια άνθρωποι χρησιμοποιούν το Facebook, ενώ οι καθημερινοί χρήστες μαζί με τις συγγενικές πλατφόρμες που ανήκουν στο Facebook (Messenger, Intagram, WhatsApp) έχουν φθάσει τα 2,2 δισεκατομμύρια. Οι μηνιαίοι χρήστες -όσοι δηλαδή κάνουν το ίδιο τουλάχιστον μια φορά το μήνα σε κάποιο από τα τέσσερα δίκτυα της «οικογένειας» της Facebook- έχουν φθάσει τα 2,8 δισεκατομμύρια, αρκετά πάνω από το μισό παγκόσμιο πληθυσμό ηλικίας 15 έως 65 ετών (που είναι περίπου πέντε δισεκατομμύρια). Κέρδη ύψους 17,7 δισεκατομμυρίων Η εταιρεία του μεγαλύτερου μέσου κοινωνικής δικτύωσης είχε στο τρίτο τρίμηνο του 2019 έσοδα 17,7 δισεκατομμύρια δολάρια (αύξηση 29% σε σχέση με το αντίστοιχο τρίμηνο του 2018) και κέρδη 6,1 δισεκατομμύρια δολάρια (αύξηση 19%), σύμφωνα με το πρακτορείο Reuters και τους «Times» της Νέας Υόρκης. Είναι το τρίτο συνεχόμενο τρίμηνο τόσο με ανοδικά οικονομικά αποτελέσματα (ανώτερα μάλιστα των προσδοκιών των αναλυτών της Γουόλ Στριτ), όσο και με μικρή έστω αύξηση χρηστών σε όλες τις αγορές-κλειδιά, μεταξύ των οποίων σε ΗΠΑ και Ευρώπη. Αυτό είχε ως αποτέλεσμα οι μετοχές του Facebook να κινηθούν ανοδικά στο αμερικανικό χρηματιστήριο. Το Facebook αντέχει παρά τις κριτικές Φαίνεται πως παρά τις κριτικές που δέχεται από κυβερνήσεις και πολίτες, το Facebook αντέχει και αναπτύσσεται. Αυτό δεν περνά απαρατήρητο από διαφημιστές και διαφημιζόμενους, που συνεχίζουν να αγοράζουν προβολή μέσω του δικτύου. Το Facebook είναι ο δεύτερος μεγαλύτερος πωλητής ηλεκτρονικών διαφημίσεων παγκοσμίως. Παρόλο που το Twitter ανακοίνωσε ότι θα απαγορεύσει τις πολιτικές διαφημίσεις, ο διευθύνων σύμβουλος του Facebook Μαρκ Ζάκεμπεργκ ξεκαθάρισε ότι το Facebook δεν θα ακολουθήσει στον ίδιο δρόμο, καθώς δεν θέλει να περιορίσει τον πολιτικό διάλογο. «Από επιχειρηματική σκοπιά ίσως θα ήταν ευκολότερο για μας να επιλέγαμε ένα διαφορετικό μονοπάτι από αυτό που έχουμε πάρει. Όμως σε μια δημοκρατία δεν νομίζω ότι είναι σωστό για τις ιδιωτικές εταιρείες να λογοκρίνουν τους πολιτικούς ή τις ειδήσεις», δήλωσε. Ο Ζάκερμπεργκ διαχωρίζει την θέση του από το Twitter Ο Ζάκερμπεργκ αρνήθηκε ότι μέσω αυτής της πολιτικής το Facebook στηρίζει ένα συγκεκριμένο πολιτικό κόμμα ή ότι η πολιτική αυτή ακολουθείται μόνο από λόγους κερδοσκοπικής σκοπιμότητας. Οι πολιτικές διαφημίσεις εκτιμάται ότι θα συνεισφέρουν λιγότερο από το 0,5% των συνολικών εσόδων του δικτύου το 2020. Πάντως οι πιέσεις στο Facebook αναμένεται να αυξηθούν. Είναι ενδεικτικό του κλίματος ότι η βασική διεκδικήτρια του χρίσματος των Δημοκρατικών στις επόμενες προεδρικές εκλογές των ΗΠΑ γερουσιαστής Ελίζαμπεθ Γουόρεν έχει δηλώσει ότι το Facebook -που απασχολεί περισσότερους από 43.000 εργαζόμενους- είναι πια υπερβολικά μεγάλο και πρέπει να διασπαστεί σε μικρότερες εταιρείες. Πηγή: ΑΠΕ-ΜΠΕ  ",https://www.tanea.gr/2019/10/31/science-technology/facebook-ayksanontai-synexos-oi-xristes-kai-ta-kerdi/
Tech,tanea.gr,Πιο μικρή από ποτέ η τρύπα του όζοντος το 2019,27 Οκτωβρίου 2019 | 21:06,tanea.gr,"Η τρύπα του όζοντος είχε το 2019 τη μικρότερη έκτασή της από τότε που οι επιστήμονες άρχισαν την παρακολούθησή της το 1982. Η εξέλιξη αυτή οφείλεται κυρίως στις αφύσικα υψηλές θερμοκρασίες στη στρατόσφαιρα πάνω από την Ανταρκτική, σύμφωνα με την Εθνική Υπηρεσία Ωκεανών και Ατμόσφαιρας (ΝΟΑΑ) των ΗΠΑ και την Αμερικανική Διαστημική Υπηρεσία (NASA). Η τρύπα του όζοντος έφθασε φέτος στο μέγιστο σημείο της στις 8 Σεπτεμβρίου, στα 16,4 εκατομμύρια τετραγωνικά χιλιόμετρα (το μικρότερο ετήσιο μέγιστο όλων των εποχών). Στη συνέχεια, έως τα μέσα Οκτωβρίου είχε πλέον συρρικνωθεί κάτω από 10 εκατομμύρια τετραγωνικά χιλιόμετρα, το χαμηλότερο επίπεδο στην ιστορία. Είναι η τρίτη φορά μέσα στα τελευταία 40 χρόνια που η υψηλή θερμοκρασία του αέρα έχει οδηγήσει σε σμίκρυνση της τρύπας του όζοντος. Κάτι ανάλογο, αλλά σε μικρότερο βαθμό από ό,τι το 2019, είχε γίνει το 1988 και το 2002, όταν πάλι είχαν υπάρξει ασυνήθιστα μικρές τρύπες όζοντος. «Είναι σημαντικό να κατανοήσουμε ότι αυτό που βλέπουμε φέτος, οφείλεται στις υψηλότερες στρατοσφαιρικές θερμοκρασίες. Δεν είναι σημάδι ότι το ατμοσφαιρικό όζον ξαφνικά μπήκε σε πορεία ταχείας ανάκαμψης», δήλωσε ο Πολ Νιούμαν, επικεφαλής γεωεπιστήμονας του Διαστημικού Κέντρου Goddard της NASA. Οι επιστήμονες εκτιμούν ότι η τρύπα του όζοντος πάνω από την Ανταρκτική, η οποία είχε ανακαλυφθεί το 1985 από Βρετανούς επιστήμονες, θα έχει επιστρέψει στα επίπεδα του 1980 έως περίπου το 2070, καθώς αργά αλλά σταθερά συνεχίζουν να μειώνονται οι συγκεντρώσεις στην ατμόσφαιρα των χημικών ουσιών (χλωροφθορανθράκων) που είχαν απαγορευθεί από το διεθνές Πρωτόκολλο του Μόντρεαλ του 1987. Η τρύπα του όζοντος, που δημιουργείται όταν οι ηλιακές ακτίνες αντιδρούν με ανθρωπογενείς χημικές ουσίες, με αποτέλεσμα οι χημικές αντιδράσεις να καταστρέφουν τα μόρια του όζοντος, μετρείται με δορυφόρους και μετεωρολογικά μπαλόνια στο νότιο πόλο. Το στρώμα όζοντος της στρατόσφαιρας, όπως αναφέρει το ΑΜΠΕ, προστατεύει τον πλανήτη από τη δυνητικά επικίνδυνη υπεριώδη ακτινοβολία, που μπορεί να προκαλέσει καρκίνο του δέρματος και καταρράκτη στα μάτια, να καταστείλει τη δράση του ανοσοποιητικού συστήματος του σώματος, αλλά και να κάνει ζημιά στα φυτά. Πιο κοντά την επιφάνεια της Γης, το όζον δημιουργείται ως υποπροϊόν της ρύπανσης και μπορεί να πυροδοτήσει ή να επιδεινώσει διάφορες παθήσεις, όπως άσθμα, βρογχίτιδα, δύσπνοια κ.α.  ",https://www.tanea.gr/2019/10/27/science-technology/pio-mikri-apo-pote-i-trypa-tou-ozontos-to-2019/
Tech,tanea.gr,Η επανάσταση που έφερε το κύτταρο στην ιατρική,28 Οκτωβρίου 2019 | 11:17,tanea.gr,"πό καταβολής ανθρώπου συμβαίνει σε όλα τα μήκη και πλάτη της Γης: ένα ωάριο και ένα σπερματοζωάριο συντήκονται και από το πρώτο αυτό κύτταρο, το ζυγωτό όπως το ονομάζουν οι βιολόγοι, δημιουργείται ένας ολόκληρος οργανισμός αποτελούμενος από τρισεκατομμύρια κύτταρα τα οποία είναι πολύ διαφορετικά μεταξύ τους, αλλά και από το αρχικό. Αυτό το τόσο σύνηθες γεγονός αποτελεί ακόμη και σήμερα έναν από τους μεγαλύτερους επιστημονικούς γρίφους. Για να τον προσεγγίσουν οι ερευνητές καλούνται να απαντήσουν σε πλήθος ερωτημάτων, όπως, παραδείγματος χάριν, ποιες είναι οι ιδιαιτερότητες του ζυγωτού που το καθιστούν ικανό να «γεννήσει» όλα τα άλλα κύτταρα του οργανισμού; Ή πώς «ξέρει» ένα νέο κύτταρο τον προορισμό του; Πώς ξέρει δηλαδή αν θα συμβάλει στη δημιουργία του δέρματος και του νευρικού ιστού ή αν προορίζεται να γίνει κύτταρο του καρδιακού μυός; Ή ακόμη πώς γνωρίζουν τα νεοδημιουργούμενα όργανα, όπως η καρδιά ή το ήπαρ, ότι συμπλήρωσαν την ανάπτυξή τους και πρέπει να σταματήσουν να μεγαλώνουν; Μπορεί τα παραπάνω ερωτήματα να είναι απλά στη διατύπωση, είναι όμως τόσο θεμελιώδη στην ουσία τους που στην πραγματικότητα ανάγονται στο ένα και βασικό ερώτημα: «Τι είναι η ζωή;». Για περισσότερο από έναν αιώνα, λαμπροί επιστήμονες εργαζόμενοι με έμβρυα οργανισμών όπως ο αχινός, ο βάτραχος αλλά και το κοτόπουλο έδωσαν επιμέρους απαντήσεις αξιοποιώντας ο καθένας τα «όπλα» της εποχής του: οι «πατέρες» της Αναπτυξιακής Βιολογίας χρησιμοποίησαν το μικροσκόπιο που τους έδειξε ότι πολύ γρήγορα το αναπτυσσόμενο έμβρυο δημιουργεί στιβάδες κυττάρων για τις οποίες επιφυλάσσει διαφορετική τύχη. Τις μορφολογικές και ιστολογικές μελέτες διαδέχθηκαν οι μοριακές και γενετικές. Εργαζόμενοι με ζώα μοντέλα για γενετικές μελέτες όπως η δροσόφιλα (Drosophila melanogaster, μύγα του ξιδιού) και το ποντίκι και με εξαιρετικά κοπιώδη και συστηματική εργασία, πρωτοπόροι γενετιστές χαρτογράφησαν τα γονίδια τα οποία εμπλέκονται στην εμβρυϊκή ανάπτυξη. Εντόπισαν δηλαδή τα γονίδια που κατέχουν ρόλους-κλειδιά για την τύχη των κυττάρων στα οποία εκφράζονται. Ασύλληπτη πολυπλοκότητα Ολη αυτή η γνώση, που με τόσο κόπο αποκτήθηκε, δεν αρκούσε για να απαντηθούν τα θεμελιώδη ερωτήματα της ζωής, και ο λόγος είναι πολύ απλός: το μέγεθος της πολυπλοκότητας ενός αναπτυσσόμενου οργανισμού είναι ασύλληπτο. Αν θυμηθούμε ότι τα κύτταρα πολλαπλασιάζονται με διαίρεση και ότι από την πρώτη διαίρεση του ζυγωτού προκύπτουν δύο κύτταρα, από τις διαιρέσεις των οποίων προκύπτουν τέσσερα και στη συνέχεια, οκτώ, δεκαέξι, τριάντα δύο κ.ο.κ., αντιλαμβανόμαστε ότι στις δέκα πρώτες διαιρέσεις το αναπτυσσόμενο έμβρυο διαθέτει ήδη περισσότερα από 1.000 κύτταρα, ενώ μετά τις πρώτες 13 έχει ξεπεράσει κατά πολύ τα 5.000 κύτταρα! Σε αυτό το στάδιο το ανθρώπινο έμβρυο μοιάζει με μια μπαλίτσα κυττάρων και είναι τόσο νωρίς στην πορεία της ανάπτυξής του που δεν έχει καν εγκατασταθεί στη μήτρα. Την πρώτη φορά που οι μέλλοντες γονείς βλέπουν σε υπερηχογράφημα το μωρό τους αυτό δεν είναι παρά μια κουκκίδα, ένας σάκος μέσα στον οποίο πάλλεται μια καρδιά. Και όμως, αποτελείται ήδη από πολλά εκατομμύρια κύτταρα τα οποία έχουν ήδη αρχίσει να διαφοροποιούνται, να τραβούν δηλαδή τον δρόμο για τον οποίο προορίζονται. Πώς λοιπόν να ξεπεράσει κανείς τον σκόπελο της πολυπλοκότητας του αναπτυσσόμενου εμβρύου, η οποία δε είναι μόνο αριθμητική αλλά ταυτόχρονα χωρική και χρονική; Η ανάπτυξη είναι ένα χωροχρονικό συνεχές κατά τη διάρκεια του οποίου οι συνιστάμενες κυτταρικές δυνάμεις δημιουργούν έναν οργανισμό, ο οποίος δεν προκύπτει μόνο από το άθροισμα των κυττάρων αλλά και από το άθροισμα των αλληλεπιδράσεων αυτών των κυττάρων. Και αν γινόταν να παρακολουθήσουμε τα κύτταρα ένα προς ένα; Και αφού ξέρουμε ότι όλα τα κύτταρα ενός οργανισμού περιέχουν το ίδιο DNA, μήπως θα μπορούσαμε για καθένα από αυτά τα κύτταρα να δούμε ποιο κομμάτι του DNA αξιοποιεί κάθε στιγμή στην πορεία της διαφοροποίησής του; Και ακόμη, δεν θα ήταν τέλειο, αφού κάνουμε τα παραπάνω, να συνθέσουμε όλη την πληροφορία που θα πάρουμε από το κάθε κύτταρο έτσι ώστε να δημιουργήσουμε την πλήρη εικόνα του οργανισμού; Υλοποίηση ονείρων Ονειρα θερινής νυκτός έμοιαζαν οι παραπάνω σκέψεις πριν από μερικά μόλις χρόνια. Ομως ο Νικόλαος Ραζέφσκι (Nikolaus Rajewsky), καθηγητής και ιδρυτής του Ινστιτούτου για την Ιατρική Βιολογία Συστημάτων του Βερολίνου (Berlin Institute for Medical Systems Biology, BIMSB), δεν αποθαρρύνθηκε. Οπως μπορείτε να διαβάσετε και στη σελίδα 8, κινητοποίησε όλες τις απαραίτητες δυνάμεις (πολιτικές, χρηματικές και κυρίως ανθρώπινες) και δημιούργησε ένα μοναδικό ινστιτούτο. Χάρη στη δουλειά του Ραζέφσκι και των συνεργατών του, αφενός η μελέτη της ανάπτυξης έχει περάσει σε ένα άλλο επίπεδο και αφετέρου τίθενται τα θεμέλια για την ιατρική του μέλλοντος. Αλλά ας πάρουμε α πράγματα από την αρχή, όπως μας τα διηγήθηκε ο γερμανός θεωρητικός φυσικός (που στην πορεία αγάπησε τη Βιολογία μέσα από την αγάπη του για τους υπολογιστές) και τον οποίο συναντήσαμε κατά τη διάρκεια της επίσκεψής του στην Αθήνα, όπου βρέθηκε προσκεκλημένος του Ελληνικού Ινστιτούτου Παστέρ. Με «οδηγό» το RNA Τα ερευνητικά ενδιαφέροντα του Νικόλαου Ραζέφσκι εστιάζονταν από την αρχή της σταδιοδρομίας του ως βιολόγου στο RNA, το «αδελφό» μόριο του DNA, του οποίου οι δράσεις στο κύτταρο είναι πολλαπλές. Χάρη σε αυτό, η κωδικοποιημένη στο DNA πληροφορία αξιοποιείται από το κύτταρο για τη σύνθεση των πρωτεϊνών και όχι μόνο. Ανά πάσα στιγμή, η ταυτότητα και η ποσότητα των μορίων RNA σε ένα κύτταρο είναι στην πραγματικότητα ο καθρέφτης των λειτουργιών αυτού του κυττάρου. Δεν είναι λοιπόν περίεργο το γεγονός ότι ο στόχος του γερμανού επιστήμονα ήταν να μπορεί να «διαβάζει» αυτά τα μόρια σε καθένα κύτταρο ξεχωριστά, προκειμένου να εξάγει συμπεράσματα για τη συμπεριφορά του κάθε κυττάρου. Πριν από τέσσερα περίπου χρόνια, ένας ιδιαίτερα χαρισματικός προπτυχιακός φοιτητής που πήγε στο εργαστήριο του Ραζέφσκι για το καλοκαίρι πέτυχε να τελειοποιήσει μηχανικά το σύστημα το οποίο επιτρέπει την ανάλυση των τεκταινομένων στο εσωτερικό των κυττάρων σε μοριακό επίπεδο. Μετά την τελειοποίηση των μοριακών μεθόδων επεξεργασίας των κυττάρων, αλλά και την ανάλυση, με τη βοήθεια αλγορίθμων, των δεδομένων που προκύπτουν, η ερευνητική ομάδα μπορεί σήμερα μέσα σε μία ώρα να αναλύσει χιλιάδες κύτταρα ένα-ένα. (Προφανώς τα κύτταρα παρακολουθούνται παράλληλα αλλά ένα-ένα, αφού το καθένα μπαίνει σε ειδικά σχεδιασμένη «σταγόνα» ειδικών διαλυμάτων στη συσκευή ανάλυσης η οποία είναι συνδεδεμένη με υπολογιστή.) Μελέτη-ορόσημο Ενα από τα μεγαλύτερα επιτεύγματα της ομάδας υπήρξε η πλήρης χαρτογράφηση των μορίων RNA του εμβρύου της δροσόφιλας. Το σχετικό άρθρο, στο τεύχος της 13ης Οκτωβρίου 2017 της έγκριτης επιστημονικής επιθεώρησης «Science», υπογράφει πρώτος ο Ελληνας Νίκος Καραΐσκος, ο επιστήμονας ο οποίος με τη βοήθεια αλγορίθμων ενσωμάτωσε την πληροφορία που παρήχθη και δημιούργησε ένα ψηφιακό μοντέλο του εμβρύου στο οποίο κάθε επιστήμονας μπορεί να αναζητήσει την πληροφορία που επιθυμεί για όποιο γονίδιο μελετά. Χαρακτηριστικό του πόσο λεπτομερές είναι αυτό το ψηφιακό έμβρυο είναι το γεγονός ότι από την εργασία αυτή προέκυψαν εκπλήξεις σχετικά με τη γονιδιακή έκφραση παρά το γεγονός ότι το έμβρυο της δροσόφιλας είναι ίσως ο πλέον μελετημένος οργανισμός από γενετική άποψη. Καθόλου τυχαίο λοιπόν δεν είναι το ότι για το έτος 2018, το «Science», που κατά παράδοση δίνει στο τέλος κάθε χρόνου τη λίστα με τα μεγαλύτερα επιτεύγματα, ανακήρυξε επίτευγμα της χρονιάς την τεχνολογία που προέκυψε από το γερμανικό εργαστήριο. Οπως χαρακτηριστκά μας είπε ο Νικόλαος Ραζέφσκι, «το πεδίο της ανάλυσης κυττάρων ένα προς ένα θα φέρει επανάσταση στον τρόπο με τον οποίο ασκείται η ιατρική». Στην πραγματικότητα η επανάσταση έχει ήδη αρχίσει: πρόσφατες μελέτες του εργαστηρίου Ραζέφσκι και των συνεργατών του αφορούν τη μελέτη των νεφρών (ποντικού) και της καρδιάς (ανθρώπου). Περιττό να πούμε ότι ο αριθμός των μορίων RNA που παρακολουθείται και καταγράφεται σε κάθε εξειδικευμένο κύτταρο θηλαστικού είναι πολύ μεγαλύτερος, αγγίζοντας και τις 13.000. Οσο για τα ευρήματα, όπως προέκυψε από το άρθρο που αφορούσε την καρδιά (δημοσιεύτηκε στην επιθεώρηση «Cell» τον περασμένο Ιούνιο), φαίνεται πως η πρότερη αδυναμία μας να διεισδύσουμε στα ενδότερα του κυττάρου μάς καθιστούσε τυφλούς: η μελέτη έφερε στο φως μια παντελώς άγνωστη κυτταρική φυσιολογία (και κατ’ επέκταση ιστολογική και οργανισμική), στην οποία κομβικό ρόλο παίζουν τα μιτοχόνδρια και η οποία δεν είναι αποκλειστική της καρδιάς, καθώς παρατηρήθηκε επίσης στο ήπαρ και στους νεφρούς. Και αυτά είναι μόνο η αρχή. Το βέβαιο είναι ότι το επιστημονικό άρμα που σέρνει ο Νικόλαος Ραζέφσκι θα ανατρέψει διά παντός τα δεδομένα στην ιατρική. Το πρόγραμμα LifeTime Σήμερα, έπειτα από αιώνες βασικής έρευνας και κλινικών εφαρμογών, τα πράγματα στην ιατρική έχουν ως εξής: κάποιες φορές αρρωσταίνουμε, πηγαίνουμε στον γιατρό και επιστρέφουμε στο σπίτι με ένα ή περισσότερα φάρμακα που συνήθως επιτυγχάνουν να μας γιατρέψουν. Υπάρχουν όμως και περιπτώσεις όπου η ιατρική δεν μπορεί να μας προσφέρει και πολλά. Χαρακτηριστικό παράδειγμα ο καρκίνος: στη πλειονότητα των περιπτώσεων όταν φτάνουμε στον γιατρό υπάρχει ήδη ένας όγκος ο οποίος απαιτεί χειρουργική επέμβαση, ακτινοβολίες ή/και χημειοθεραπείες για να αντιμετωπιστεί. Και βεβαίως στις ημέρες μας πολλοί είναι οι καρκίνοι που θεραπεύονται. Ωστόσο το κόστος, προσωπικό και κοινωνικό, χρηματικό και συναισθηματικό, είναι πολλές φορές τεράστιο. Και όλα αυτά προκύπτουν από το γεγονός ότι η διάγνωση του καρκίνου γίνεται όταν πια είναι πολύ αργά για το κύτταρο που έχει πάρει τον δρόμο της κακοήθους εξαλλαγής. Με άλλα λόγια, μπορεί να θεραπεύουμε πολλούς καρκίνους σήμερα, αλλά το κάνουμε με μεθόδους που σε λίγα χρόνια θα φαίνονται πρωτόγονες. Στόχος του προγράμματος LifeTime, στο οποίο συμμετέχουν περισσότερα από 90 ερευνητικά κέντρα και 70 εταιρείες και το οποίο συνδιευθύνει ο Νικόλαος Ραζέφσκι, είναι η διάγνωση και θεραπεία ασθενειών προτού καν αυτές εκδηλωθούν! Αυτό θα επιτυγχάνεται μέσω της επαναφοράς των κυττάρων στη βέλτιστη κατάστασή τους, μόλις αυτά εκδηλώνουν την τάση να πάρουν τον δρόμο για την ασθένεια. Επιστρέφοντας στο παράδειγμα του καρκίνου, ο λόγος για τον οποίο σήμερα πρέπει να κάνουμε χειρουργικές επεμβάσεις για την αφαίρεση όγκων είναι επειδή τα καρκινικά κύτταρα που τους απαρτίζουν έχουν φτάσει σε τέτοιο σημείο διαφοροποίησης που είναι αδύνατη η επαναφορά τους στη φυσιολογική κατάσταση. Ομως τα φυσιολογικά κύτταρα παίρνουν πολύ χρόνο και περνούν πολλά στάδια για να φτάσουν να γίνουν καρκινικά. Η ιδέα είναι ότι σε λίγο θα είμαστε σε θέση να αναγνωρίζουμε τα κύτταρα που μόλις άρχισαν να παίρνουν τον «στραβό δρόμο» και να τα επαναφέρουμε στην τάξη με τη βοήθεια πολύ συγκεκριμένων φαρμακευτικών παρεμβάσεων. Πώς θα επιτευχθεί αυτό το θαύμα; Τρεις είναι οι κεντρικοί πυλώνες στους οποίους θα στηριχθεί: ο πρώτος είναι η μελέτη καθενός κυττάρου ξεχωριστά (single cell biology), το πεδίο στο οποίο πρωτοπορεί ο Ραζέφσκι και οι συνεργάτες του και από το οποίο δημιουργείται ένας τεράστιος όγκος δεδομένων που αφορούν τη φυσιολογία και παθολογία των κυττάρων, των ιστών και οργάνων και εν τέλει των οργανισμών. Μόνο γνωρίζοντας απολύτως τι είναι φυσιολογικό θα μπορέσουμε να διαπιστώσουμε εν τω γεννάσθαι την απόκλιση προς το μη φυσιολογικό προκειμένου να δράσουμε άμεσα. Το δεύτερο είναι τα οργανοειδή, τα μικροσκοπικά οργανίδια εργαστηρίου που διαθέτουν τις ιδιότητες των «αυθεντικών» και τα οποία επιτρέπουν στους επιστήμονες αφενός να διερευνήσουν την αιτιολογία ασθενειών και αφετέρου να δοκιμάσουν σε αυτά και όχι σε πειραματόζωα ή ασθενείς την ασφάλεια και αποτελεσματικότητα νέων φαρμάκων. Τέλος, ο τρίτος είναι η τεχνητή νοημοσύνη. Χωρίς την υπολογιστική βιολογία, ο πρώτος πυλώνας δεν μπορεί να υπάρξει καθώς είναι αδύνατον ο τεράστιος όγκος της πληροφορίας που παράγεται από αυτόν να επεξεργαστεί από τον ανθρώπινο εγκέφαλο. Οι αλγόριθμοι και τα συστήματα βαθιάς μάθησης θα είναι τα εργαλεία των γιατρών του μέλλοντος. Αξίζει να σημειωθεί ότι το πρόγραμμα LifeTime είναι ανοιχτό σε νέες συνεργασίες. «Οποιος έχει να προσφέρει προς αυτή την κατεύθυνση είναι καλοδεχούμενος» μας είπε χαρακτηριστικά ο Νικόλαος Ραζέφσκι.  ",https://www.tanea.gr/2019/10/28/science-technology/i-epanastasi-pou-efere-to-kyttaro-stin-iatriki/
Tech,tanea.gr,Υπέροχη εικόνα : Ο Ήλιος «γιορτάζει» το Halloween,29 Οκτωβρίου 2019 | 10:59,tanea.gr,"Το Halloween πλησιάζει και όλοι σιγά σιγά μπαίνουμε στο κλίμα! Το ίδιο και η Εθνική Υπηρεσία Αεροναυπηγικής και Διαστήματος, ή ακόμα καλύτερα… ο Ήλιος! Την Κυριακή, η NASA δημοσίευσε στο λογαριασμό της στο Facebook μία φωτογραφία του Ήλιου, η οποία είναι… αρκετά στο κλίμα της εποχής. Η φωτογραφία -που τραβήχτηκε το 2014-, δείχνει «δραστήριες περιοχές» του Ήλιου. Αυτές λοιπόν, δημιουργούν μία ψευδαίσθηση της κολοκύθας του Halloween. «Ακόμα και το αστέρι μας τιμά την τρομακτική εποχή του έτους (το Halloween)» αναφέρει η λεζάντα που συνοδεύει τη φωτογραφία. Even our star celebrates the spooky season — in 2014, active regions on the Sun created this jack-o'-lantern face, as… Δημοσιεύτηκε από  NASA Sun Science  στις  Κυριακή, 27 Οκτωβρίου 2019",https://www.tanea.gr/2019/10/29/science-technology/yperoxi-eikona-o-ilios-giortazei-to-halloween/
Tech,tanea.gr,Στρατιωτικό ρομπότ επαναστατεί αρχίζοντας να… σημαδεύει ανθρώπους,29 Οκτωβρίου 2019 | 12:28,tanea.gr,"Ένα βίντεο στο οποίο παρουσιάζονται οι ικανότητες μάχης ενός ανθρωπόμορφου ρομπότ έχει συγκεντρώσει πάνω από 1,8 εκατ. προβολές σε λιγότερο από δύο ημέρες. Οι εντυπωσιακές εικόνες, ωστόσο, δεν προέρχονται από κάποιο βιντεοπαιχνίδι. Η ταινία μικρού μήκους, που δημιουργήθηκε από το αμερικανικό στούντιο Corridor Digital αποτελεί παρωδία των βίντεο της εταιρείας ανάπτυξης και κατασκευής ρομπότ Boston Dynamics. Στο βίντεο παρατηρούμε ένα ανθρωποειδές να υποβάλλεται σε μια σκληρή στρατιωτική εκπαίδευση στην οποία εκτελεί βολές με πυροβόλα όπλα και αντιστέκεται σε σκληρά χτυπήματα. Μόνο στα τελευταία δευτερόλεπτα, όταν το ρομπότ τελικώς αρνείται να «σκοτώσει» ένα σκύλο ρομπότ και δραπετεύει μαζί του διαπιστώνουμε ότι πρόκειται για εικόνες που έχουν δημιουργηθεί από υπολογιστή. Παρόλο που ήταν στημένο, το περιεχόμενο του βίντεο προκάλεσε πολλές συζητήσεις στο διαδίκτυο. Πολλοί χρήστες του διαδικτύου πίστευαν ότι οι εικόνες ήταν πραγματικές, τουλάχιστον για τα πρώτα λεπτά. Άλλοι τόνισαν ότι οι σκηνές στις οποίες το ρομπότ στρέφει το όπλο του προς τους ανθρώπους τους προκάλεσε μεγάλη ανησυχία. Δεν είναι η πρώτη φορά που δημιουργείται ένα viral βίντεο του οποίου ο κύριος πρωταγωνιστής είναι ένα ρομπότ επαναστάτης. Περίπου πριν από τέσσερις μήνες, ειδικοί στην ρομποτική τεχνολογία από την εταιρεία Corridor Digital έδειξαν ότι το να κακομεταχειρίζεται κάποιος τις μηχανές δεν είναι και η καλύτερη πλέον ιδέα, υπονοώντας κάποτε, στο μακρινό μέλλον τα ρομπότ θα μπορούσαν να… εκδικηθούν για όσα υπέστησαν. Η ταινία μικρού μήκους που δημοσιεύθηκε στις 14 Ιουνίου, με τίτλο «Το νέο ρομπότ που μπορεί να πολεμήσει!», έχει επί του παρόντος πάνω από 10 εκατ. προβολές στο YouTube.",https://www.tanea.gr/2019/10/29/science-technology/stratiotiko-rompot-epanastatei-arxizontas-na-simadeyei-anthropous/
Tech,tanea.gr,Νέα ευρήματα αποκαλύπτουν την εξάπλωση των θηλαστικών μετά την εξαφάνιση των δεινοσαύρων,26 Οκτωβρίου 2019 | 09:31,tanea.gr,"Τα θηλαστικά αναδύθηκαν γρήγορα σαν τον μυθικό φοίνικα από τις στάχτες των δεινοσαύρων, στη σκιά των οποίων ζούσαν, μικρά και κρυπτόμενα, έως ότου οι τελευταίοι εξαφανίστηκαν παγκοσμίως μετά την πτώση ενός μεγάλου αστεροειδούς πριν περίπου 66 εκατομμύρια χρόνια στη σημερινή χερσόνησο Γιουκατάν του Μεξικού. Χάρη σε εκείνο το συμβάν, τα θηλαστικά, όχι μόνο επιβίωσαν, αλλά «σήκωσαν κεφάλι», ώσπου τελικά εξέλιξαν από τους κόλπους τους τον άνθρωπο. Την ταχεία εξάπλωση και αύξηση του μεγέθους των θηλαστικών αποκαλύπτει μία πλούσια συλλογή σχεδόν 1.000 καλοδιατηρημένων απολιθωμάτων από 16 είδη ζώων, καθώς και 6.000 φυτών, που βρέθηκαν διάσπαρτα σε μία έκταση 17 τετραγωνικών χιλιομέτρων στο Κολοράντο των ΗΠΑ. Χρονολογούνται μέσα στο πρώτο εκατομμύριο χρόνια μετά την πτώση του διαμέτρου 10 χιλιομέτρων αστεροειδούς και δίνουν την καλύτερη μέχρι σήμερα εικόνα για τη διαχρονική εξέλιξη των θηλαστικών μετά την εποχή των δεινοσαύρων, που έως τότε κυριαρχούσαν στον πλανήτη μας. Έως τώρα υπήρχαν ελάχιστα ευρήματα και επικρατούσε σε μεγάλο βαθμό μυστήριο σχετικά με το τι ακριβώς συνέβη στα θηλαστικά μετά την πτώση του αστεροειδούς. Όπως αναφέρουν οι ερευνητές, με επικεφαλής τον παλαιοντολόγο Τάιλερ Λίσον του Μουσείου Φύσης και Επιστήμης του Ντένβερ, που έκαναν τη σχετική δημοσίευση στο περιοδικό «Science», μετά τη μαζική εξαφάνιση των τριών τετάρτων όλων των οργανισμών στην ξηρά και τη θάλασσα λόγω της πρόσκρουσης του αστεροειδούς (μεταξύ των οποίων όλων των δεινοσαύρων πλην όσων πετούσαν), τα πολυπληθέστερα φυτά πάνω στον πλανήτη ήταν φτέρες, ενώ τα θηλαστικά που είχαν επιβιώσει και έμοιαζαν με σκίουρους ή αρουραίους είχαν βάρος μόνο μισό κιλό. Αλλά μέσα στα επόμενα 100.000 χρόνια τα θηλαστικά είχαν σχεδόν επιστρέψει στο βάρος (γύρω στα οκτώ κιλά) που είχαν πριν την εξ ουρανού καταστροφή, ενώ στα δάση κυριαρχούσαν πλέον οι φοίνικες. Μέσα σε 300.000 χρόνια τα θηλαστικά είχαν αυξήσει το βάρος τους στα 25 κιλά και επιπλέον τότε εμφανίστηκαν τα πρώτα αποκλειστικά φυτοφάγα είδη. Στα 700.000 χρόνια είχαν φθάσει τα 50 κιλά, σχεδόν όσο ένας λύκος, έχοντας πλέον αυξήσει κατά 100 φορές το μέγεθός τους σε σχέση με εκείνο που είχαν αμέσως μετά τη μαζική εξαφάνιση των ειδών. Η εξέλιξη αυτή του σώματος των θηλαστικών συνοδεύτηκε από μία αύξηση της θερμοκρασίας του πλανήτη κατά περίπου πέντε βαθμούς Κελσίου. Πηγή: ΑΠΕ-ΜΠΕ  ",https://www.tanea.gr/2019/10/26/science-technology/nea-eyrimata-apokalyptoun-tin-eksaplosi-ton-thilastikon-meta-tin-eksafanisi-ton-deinosayron/
Tech,tanea.gr,Συμπληρώθηκαν 50 χρόνια από τη γέννηση του Ίντερνετ,29 Οκτωβρίου 2019 | 10:05,tanea.gr,"Η πρώτη διαδικτυακή σύνδεση μεταξύ δυο υπολογιστών συνέπεσε χρονικά με την πρώτη προσσελήνωση. Η προσεδάφιση του ανθρώπου στην επιφάνεια της Σελήνης το 1969 ήταν ένα γεγονός το οποίο επισκίασε, φυσικά, κάθε άλλη εξέλιξη και είδηση από το χώρο της επιστήμης. Και αυτό παρότι οι οικονομικές και πολιτικές συνέπειες της χρήσης του ίντερνετ είναι πιθανότατα πολύ μεγαλύτερες και πολύπλευρές από τη νίκη των Αμερικανών στη μάχη του διαστήματος. Η γέννηση του ίντερνετ ξεκίνησε με ένα crash. Στις 29 Οκτωβρίου του 1969 ο φοιτητής Πληροφορικής Τσαρλς Κλάιν επιχειρούσε να στείλει ένα μήνυμα από υπολογιστή του Πανεπιστημίου Καλιφόρνια του Λος Άντζελες (UCLA) σε υπολογιστή που βρισκόταν σε απόσταση 500 και πλέον χλμ. στο Stanford Research Institute (SRI). O Κλάιν ήθελε να στείλει τη λέξη «LOGIN», αλλά μετά από δυο μόλις γράμματα το σύστημα κατέρρευσε. Μία ώρα αργότερα η λέξη έφτασε τελικά στον προορισμό της. Μέχρι τη στιγμή εκείνη μπορούσαν να επικοινωνήσουν μεταξύ τους μόνον υπολογιστές ίδιας κατασκευής. «Πριν από 50 χρόνια κατέστη για πρώτη φορά εφικτό να ανταλλάξουν πληροφορίες και υπολογιστές με διαφορετικά λειτουργικά συστήματα», εξηγεί ο καθηγητής Κρίστοφ Μάινελ, διευθυντής του Ινστιτούτου Hasso-Plattner του Πότσνταμ, εξαίροντας την ιστορική σημασία της εξέλιξης. «Έτσι η 29η Οκτωβρίου του 1969 θεωρείται η ημερομηνία γέννησης του ίντερνετ». Και ενώ η προσσελήνωση μεταδόθηκε ζωντανά στην τηλεόραση, η πρώτη διαδικτυακή σύνδεση στο UCLA πέρασε σχεδόν απαρατήρητη. Ακόμη και οι εμπλεκόμενοι επιστήμονες δεν είχαν αντιληφθεί τη σπουδαιότητα του βήματος. «Γνωρίζαμε ότι αναπτύσσαμε μια σημαντική νέα τεχνολογία για την αναμέναμε ότι θα ήταν χρήσιμη για μέρος του πληθυσμού. Δεν γνωρίζαμε όμως πόσο σημαντικό ήταν το γεγονός», είπε αργότερα ο προϊστάμενος του Κλάιν, Λέοναρντ Κλάινροκ. Βέβαια χρειάστηκαν πολλά ακόμη χρόνια μέχρι το ίντερνετ να διεισδύσει στην καθημερινότητα των ανθρώπων. Όταν το 1971 οι χρήστες μπορούσαν να στέλνουν για πρώτη φορά μηνύματα υπό τη μορφή e-mail, το Advanced Research Projects Agency Network (APRANET) μετρούσε μόλις 15 κόμβους. Δυο χρόνια αργότερα έγιναν οι πρώτες συνδέσεις με υπολογιστές εκτός ΗΠΑ σε Όσλο και Λονδίνο. Χρειάστηκαν άλλα δέκα χρόνια μέχρι το επόμενο μεγάλο ορόσημο στην ιστορία του διαδικτύου το οποίο έφερε και την βελτίωση της ποιότητας των συνδέσεων. Το 1983 εισήχθη το λεγόμενο Πρωτόκολλο Ελέγχου Μετάδοσης/Πρωτόκολλο Διαδικτύου (Transmission Control Protocol/Internet Protocol), γνωστό με τη συντομογραφία TCP/IP. Πρόκειται για το πρωτόκολλο επικοινωνίας με το οποίο γίνεται ουσιαστικά μέχρι και σήμερα η μεταφορά δεδομένων. Ο ρόλος του στρατού Σημαντικό ρόλο στο σχεδιασμό του ίντερνετ έπαιξαν και οι απαιτήσεις του στρατού. Το αμερικανικό Πεντάγωνο ήθελε να οικοδομήσει ένα ιδιαίτερα ανθεκτικό σε τυχόν πυρηνικές επιθέσεις δίκτυο επικοινωνίας και έτσι δημιούργησε την υπηρεσία προηγμένων αμυντικών ερευνών Defense Advanced Research Projects Agency (DAPRA). Η σημασία του ρόλου του στρατού στην εξέλιξη του ίντερνετ δεν θα πρέπει ωστόσο να υπερεκτιμάται, σχολιάζει ο καθηγητής Μάινελ. «Η DAPRA ήταν μια υπηρεσία η οποία μπορούσε να χρηματοδοτεί προγράμματα που εκείνη θεωρούσε σημαντικά, χωρίς γραφειοκρατικά εμπόδια». Το ότι η πρωτοβουλία των κινήσεων ανήκε περισσότερο στους επιστήμονες παρά στους στρατιωτικούς επιβεβαιώνει και ένα «εκ γενετής λάθος»: το πρωτόκολλο επικοινωνίας δεν έχει ενσωματωμένες λειτουργίες ασφαλείας, «ουσιαστικά ισχύει η αρχή ότι στο ίντερνετ ο ένας εμπιστεύεται τον άλλο», εξηγεί ο Γκραντ Μπλανκ από το βρετανικό Oxford Internet Institute. Το λάθος αυτό ακολουθεί το διαδίκτυο μέχρι και σήμερα και επιτρέπει ή διευκολύνει την εγκληματικότητα και την κατασκοπεία αλλά και επιχειρήσεις παραπληροφόρησης. Μέχρι τις αρχές της δεκαετίας του 1990 οι εξελίξεις στο χώρο του ίντερνετ υπαγορεύονταν από τους Αμερικανούς. Το επόμενο μεγάλο βήμα ωστόσο έγινε στην Ευρώπη. Το 1989 ο Τιμ Μπέρνερς-Λι έθετε στο ερευνητικό κέντρο CERN τις βάσεις του World Wide Web. Με τον πρώτο browser λίγα χρόνια αργότερα το σύστημα απλοποιήθηκε και δεν χρειάζονταν πλέον σύνθετες εντολές για την πλοήγηση στο διαδίκτυο. Έτσι γεννήθηκαν και οι πρώτοι κολοσσοί του διαδικτύου, όπως η google και η amazon. Έκτοτε οι εξελίξεις είναι ακόμη πιο ραγδαίες. Τα έξυπνα κινητά και κυρίως το λανσάρισμα του iPhone το 2007 κατέστησαν το διαδίκτυο πιο προσιτό και εύχρηστο για τις μάζες.  ",https://www.tanea.gr/2019/10/29/science-technology/symplirothikan-50-xronia-apo-ti-gennisi-tou-internet/
Tech,tanea.gr,Τρόποι για να κρατάει περισσότερο η μπαταρία του τάμπλετ,29 Οκτωβρίου 2019 | 16:09,tanea.gr,"Τα σημερινά tablets διαθέτουν μπαταρίες που τους παρέχουν αυτονομία για περισσότερο από 5 ώρες, ωστόσο η στιγμή που η συσκευή κλείνει λόγω έλλειψης ενέργειας δεν είναι καθόλου σπάνιο φαινόμενο. Εκτός από ενοχλητικό αυτό μπορεί να αποβεί ακόμα και καταστροφικό, π.χ. όταν έχουμε μια πολύ σημαντική δουλειά σε εξέλιξη και ξαφνικά χάνουμε τα δεδομένα μας, ή έστω δεν μπορούμε να τη συνεχίσουμε. Υπάρχουν κάποια κόλπα που μπορείτε να ακολουθήσετε και να αυξήσετε την αυτονομία του tablet και τη διάρκεια ζωής της μπαταρίας του. Τα tips που περιγράφουμε στη συνέχεια μπορούν να λειτουργήσουν τόσο σε Android tablet, όσο και στο iPad (για λόγους συντομίας περιγράφουμε τις απαραίτητες κινήσεις στο Android), ενώ τα περισσότερα από αυτά βρίσκουν εφαρμογή και στα smartphones. Η φωτεινότητα της οθόνης Έχοντας ρυθμίσει τη φωτεινότητα της οθόνης στο μέγιστο ή σε υψηλά επίπεδα η εικόνα είναι πιο λαμπερή και σίγουρα πιο ελκυστική. Όμως, αυτό έχει ως αποτέλεσμα μεγαλύτερη κατανάλωση και συνεπώς, λιγότερη αυτονομία. Μπορείτε να μειώσετε τη φωτεινότητα της οθόνης του tablet σας ώστε να εξοικονομήσετε ενέργεια πηγαίνοντας στις Ρυθμίσεις > Προβολή > Φωτεινότητα και ορίζοντάς τη μεταξύ 40 και 70%. Αυτόματο κλείσιμο της οθόνης Η οθόνη είναι ένα από τα πιο ενεργοβόρα υποσυστήματα ενός tablet. Για το λόγο αυτό είναι καλό να ορίσετε ένα μικρό διάστημα που θα μεσολαβεί μέχρι το κλείσιμό της όταν δε χρησιμοποιείτε το tablet. Μεταβείτε στις Ρυθμίσεις > Προβολή > Απουσία δραστηριότυητας και ορίστε το σχετικό χρόνο σε 1 ή 2 λεπτά. Απενεργοποιείστε το Wi-Fi Από τις πιο ενεργοβόρες λειτουργίες του tablet είναι και η ασύρματη δικτύωση. Αν δεν τη χρειάζεστε, όταν για παράδειγμα βλέπετε μια ταινία, μπορείτε να την απενεργοποιήσετε και να έχετε σημαντικό κέρδος σε αυτονομία. Από τις Ρυθμίσεις: Wi-Fi, σύρετε την ένδειξη σε Ανενεργό. Επίσης, μπορείτε να ορίσετε αν το Wi-Fi θα παραμένει ενεργό κατά την αναστολή λειτουργίας της συσκευής. Μεταβείτε στις Ρυθμίσεις > Wi-Fi και από το μενού πατήστε «Να παραμένει ενεργοποιημένο το Wi-Fi…». Επιλέξτε Ποτέ, αλλά έχετε κατά νου ότι έτσι δε μπορείτε να λάβετε ειδοποιήσεις όταν το tablet «κοιμάται». Σα να είστε σε αεροπλάνο Αν το tablet σας διαθέτει λειτουργία Airplane mode, είναι καλό να την ενεργοποιείτε όταν δεν είναι διαθέσιμη ή δεν έχετε ανάγκη την ασύρματη δικτύωση και τη 3G σύνδεση καθώς το tablet σας προσπαθεί συνεχώς να συνδεθεί με τον έναν ή τον άλλο τρόπο. Χωρίς στίγμα Το tablet σας μπορεί να αποτελέσει ένα εξαιρετικό σύστημα πλοήγησης, αλλά το GPS καταναλώνει αρκετή ενέργεια. Αφού το χρησιμοποιήσετε για να βρείτε το δρόμο σας θυμηθείτε να το απενεργοποιήσετε. Καλό είναι να κάνετε το ίδιο και για τις Υπηρεσίες τοποθεσίας της Google αν δεν τις χρησιμοποιείτε με κάποια location based εφαρμογή. Όχι άλλες ειδοποιήσεις Η συνεχής προβολή ειδοποιήσεων που προκαλείται από διάφορες εφαρμογές, κυρίως των κοινωνικών δικτύων, οδηγεί σε μείωση της αυτονομίας. Μαζί με αυτές τις ειδοποιήσεις, ορισμένες εφαρμογές ακολουθούν μια πολύ κακή πρακτική, την εμφάνιση διαφημίσεων. Πατήστε στην περιοχή ειδοποιήσεων κάτω δεξιά, πατήστε στο πλαίσιο που εμφανίζεατι και στη συνέχεια, στο μεγαλύτερο πλαίσιο, ρυθμίστε την επιλογή Ειδοποιήσεις σε Ανενεργό. Οι ειδοποιήσεις είναι χρήσιμες αλλά όταν εμφανίζονται «κατά ριπάς» επηρεάζουν αρνητικά την αυτονομία. Πιο «αραιά» e-mail Αν στο tablet σας δε λαμβάνετε επαγγελματικά e-mail και γενικά, τα e-mail που λαμβάνετε δεν έχουν επείγοντα χαρακτήρα, τότε μπορείτε να αυξήσετε το χρόνο που η εφαρμογή σας ελέγχει για νέα μηνύματα. Αυτό μπορείτε να το κάνετε μέσα από τις ρυθμίσεις της εφαρμογής e-mail. Ενημέρωση Αν χρειάζεστε τη δυνατότητα ασύρματης δικτύωσης φροντίστε τουλάχιστον να απενεργοποιήσετε την αυτόματη ενημέρωση των εφαμογών ώστε να έχετε όφελος σε αυτονομία. Αυτό μπορείτε να το κάνετε μέσα από την εφαρμογή του Play Store και όποιου άλλου καταστήματος την εφαρμογή χρησιμοποιείτε. Πείτε αντίο στα γραφικά στοιχεία και τις ζωντανές ταπετσαρίεςΤα γραφικά στοιχεία (ή widgets) είναι πλαίσια εφαρμογών που λειτουργούν στην επιφάνεια εργασίας και ενημερώνονται αυτόματα. Όμως, η ενημέρωση και η προβολή στοιχείων καταναλώνει ενέργεια οπότε, αφού δεν είναι απολύτως απαραίτητα, μπορείτε να τα απενεργοποιήσετε. Το ίδιο συμβαίνει με τη χρήση ζωντανών ταπετσαριών ως background που, αν και πολύ εντυπωσιακές, μειώνουν την αυτονομία και τις επιδόσεις. Τα γραφικά στοιχεία είναι όμορφα και λειτουργικά, αλλά συμβάλλουν στη μείωση της αυτονομίας. Προγραμματίστε το να σβήσει Επειδή είναι μάλλον δύσκολο να θυμάστε να κλείνετε το tablet κάθε βράδι, μπορείτε να κατεβάσετε μια εφαρμογή που να κλείνει αυτόματα τη συσκευή σε συγκεκριμένη ώρα. Όμως, αυτού του είδους οι εφαρμογές απαιτούν να έχει γίνει root στη συσκευή, μια διαδικασία που απευθύνεται μόνο σε προσωρημένους χρήστες. Όχι υψηλές θερμοκρασίες Κάτι που επηρεάζει αρνητικά την αυτονομία αλλά και τη ζωή της μπαταρίας γενικότερα, είναι η λειτουργία και η φόρτιση της συσκευής κάτω από υψηλή θερμοκρασία. Αποφύγετε λοιπόν να ξεχνάτε το tablet σας στο αυτοκίνητο όταν αυτό είναι στον ήλιο. Αφήστε τη μπαταρία να αδειάσει Μια καλή πρακτική που επεκτείνει τη ζωή της μπαταρίας είναι να αφήνετε τη μπαταρία να τελειώσει εντελώς και μετά να φορτίζετε τη συσκευή στο 100%.  ",https://www.tanea.gr/2019/10/29/science-technology/tropoi-gia-na-krataei-perissotero-i-mpataria-tou-tamplet-sas/
Tech,tanea.gr,Γιατί τα ψάρια μεταναστεύουν;,1 Νοεμβρίου 2019 | 08:26,tanea.gr,"Πρόσφατη έρευνα προτείνει ότι ο τρόπος ανάπτυξης των βραγχίων των ψαριών μπορεί να εξηγήσει το γεγονός ότι τα ψάρια μεταναστεύουν προς τους δύο πόλους του πλανήτη. Όπως αναφέρεται στο ρεπορτάζ του Πάνου Τσιμπούκη που δημοσιεύτηκε στο vima.gr το γεγονός ότι τα βράγχια των ψαριών αναπτύσσονται με δυσανάλογο τρόπο σε σχέση με το υπόλοιπο σώμα τους θα μπορούσε να εξηγήσει γιατί τα ψάρια εγκαταλείπουν τα θερμότερα νερά για να βρουν καταφύγιο σε ψυχρότερα τα οποία βρίσκονται πλησιέστερα στους δύο πόλους του πλανήτη. Αυτό υποδεικνύουν αποτελέσματα πρόσφατης έρευνας του Ινστιτούτου Ωκεανών και Αλιείας του Πανεπιστημίου της Βρετανικής Κολομβίας, τα οποία δημοσιεύτηκαν στην επιστημονική επιθεώρηση «Mediterranean Marine Science». Η αναπνοή των ψαριών πραγματοποιείται διαμέσου των βραγχίων, δηλαδή των αναπνευστικών οργάνων των ψαριών. Τα όργανα αυτά απορροφούν το διαλυμένο οξυγόνο του νερού αποβάλλοντας ταυτόχρονα διοξείδιο του άνθρακα. Καθώς το ψάρι μεγαλώνει, οι απαιτήσεις του οργανισμού σε οξυγόνο αυξάνονται. Η ανάπτυξη των βραγχίων ωστόσο δεν αναπτύσσεται με τον ίδιο ρυθμό με τον οποίο αναπτύσσεται το υπόλοιπο σώμα του ψαριού. Έτσι, όσο πιο μεγάλο είναι το ψάρι τόσο πιο δυσανάλογο είναι το μέγεθος των βραγχίων του. Με βάση την ιδιαιτερότητα αυτή, οι επιστήμονες έχουν αναπτύξει μία θεωρία η οποία χρησιμοποιείται για να εξηγήσει διάφορες συμπεριφορές των πληθυσμών των ψαριών. Η θεωρία αυτή ονομάζεται Gill-Oxygen Limitation Theory (GOLT) και σύμφωνα με την πρόσφατη επιστημονική μελέτη χρησιμεύει και στην ερμηνεία της μετανάστευσης των ψαριών από τα θερμότερα ύδατα προς τα ψυχρότερα. Κι αυτό επειδή η θερμοκρασία της επιφάνειας των θαλάσσιων μαζών αυξάνεται τα τελευταία 100 χρόνια κατά 0.13 βαθμούς Κελσίου ανά δεκαετία, αύξηση η οποία έχει μειώσει το επίπεδο κορεσμού των υδάτων σε οξυγόνο, δηλαδή την ποσότητα του οξυγόνου η οποία μπορεί να αποθηκευτεί στο νερό. Ως εκ τούτου, τα ψάρια αναγκάζονται είτε να προσαρμοστούν στη μεταβολή της θερμοκρασίας είτε να μεταναστεύσουν προς αναζήτηση υδάτων πιο ψυχρών και άρα πιο πλούσιων σε οξυγόνο. «Δεδομένου ότι η επιφάνεια των βραγχίων των ψαριών είναι ήδη δυσανάλογη με το μέγεθος του υπόλοιπου σώματος, το μειωμένο ποσοστό οξυγόνου το οποίο περιέχεται στα θερμά νερά καθιστά την αναπνοή τους ακόμη δυσκολότερη» σημείωσε σε σχετικές δηλώσεις του ο ερευνητής και συγγραφέας της δημοσίευσης Ντάνιελ Πόουλι, συμπληρώνοντας ότι «έτσι, υπάρχουν δύο ενδεχόμενα: είτε η ανάπτυξη του ψαριού θα ανακοπεί ώστε να μπορούν να καλυφθούν οι ανάγκες του με το υπάρχον οξυγόνο είτε το ψάρι θα μετακινηθεί σε πιο κρύα νερά τα οποία περιέχουν επαρκή ποσότητα οξυγόνου για την κάλυψη των αναγκών του». Σε κίνδυνο ψάρια της Μεσογείου Η έρευνα κάνει ιδιαίτερη αναφορά στα είδη Sparus aurata (κοινώς την τσιπούρα) και Dicentrarchus labrax (δηλαδή στο λαυράκι), σημειώνοντας ότι σύμφωνα με τη θεωρία GOLT είναι πολύ πιθανό η αλιεία στη Μεσόγειο να επηρεαστεί σημαντικά εξαιτίας της αύξησης της θερμοκρασίας των υδάτων. Τα αποτελέσματα αυτής της έρευνας είχαν παρουσιαστεί πριν την επίσημη δημοσίευση στο 12ο Πανελλήνιο Συμπόσιο Ωκεανογραφίας και Αλιείας το οποίο διοργανώθηκε από το Ιόνιο Πανεπιστήμιο και διεξήχθη στην Κέρκυρα το 2018.  ",https://www.tanea.gr/2019/11/01/science-technology/giati-ta-psaria-metanasteyoun/
Tech,tanea.gr,Παρασκευάζοντας καύσιμα από τα.... φύλλα!,2 Νοεμβρίου 2019 | 11:13,tanea.gr,"Ήλιος, νερό και διοξείδιο του άνθρακα: αυτά είναι τα μοναδικά συστατικά τα οποία χρειάζεται μία καινούρια συσκευή η οποία κατασκευάστηκε από ερευνητές του Πανεπιστημίου του Κέιμπριτζ  για να συνθέσει καύσιμα τα οποία μπορούν να αξιοποιηθούν από τον άνθρωπο. Όπως αναφέρει στο ρεπορτάζ του vima.gr ο Πάνος Τσιμπούκης τα αποτελέσματα της έρευνας, τα οποία παρουσιάστηκαν πρόσφατα στην επιστημονική επιθεώρηση «Nature Materials», ανοίγουν τον δρόμο για την έξυπνη αξιοποίηση μεγάλου ποσού του διοξειδίου του άνθρακα το οποίο παράγεται από την ανθρώπινη δραστηριότητα. Η συσκευή αυτή μιμείται τις βιοχημικές διεργασίες οι οποίες εκτελούνται στο εσωτερικό ενός φύλλου, και πιο συγκεκριμένα τη διαδικασία της φωτοσύνθεσης. Η φωτοσύνθεση συμβαίνει στα φύλλα των φυτών και επιτρέπει την παραγωγή ενέργειας με τρία συστατικά τα οποία συναντώνται στη φύση: τον ήλιο, το νερό και το διοξείδιο του άνθρακα. Ωστόσο, στα φύλλα συγκεκριμένα μόρια και βιοχημικά μονοπάτια αναλαμβάνουν την αποθήκευση της ηλιακής ενέργειας και την αξιοποίησή της για τη μετατροπή των άλλων δύο συστατικών σε μόρια τα οποία παρέχουν την απαραίτητη ενέργεια στο φυτό. Για να μιμηθούν αυτά τα μόρια, οι επιστήμονες ενσωμάτωσαν στη συσκευή δύο ηλιακούς συλλέκτες, οι οποίοι είναι κατασκευασμένοι από περοβσκίτη, ένα πέτρωμα το οποίο χρησιμοποιείται τα τελευταία χρόνια για την κατασκευή υλικών τα οποία αποθηκεύουν αποδοτικά ηλιακή ενέργεια. Όταν η συσκευή βυθιστεί στο νερό, οι ηλιακοί συλλέκτες παρέχουν την απαραίτητη ενέργεια ώστε αφενός να παραχθεί οξυγόνο με τη βοήθεια ενός καταλύτη από κοβάλτιο και αφετέρου να πραγματοποιηθεί η αντίδραση μεταξύ διοξειδίου του άνθρακα και νερού, η οποία οδηγεί στην σύνθεση μονοξειδίου του άνθρακα και υδρογόνου. Το αποτέλεσμα αυτής της διαδικασίας είναι η παραγωγή του λεγόμενου αέριου σύνθεσης, ένα καύσιμο το οποίο αποτελείται από τα τρία συστατικά τα οποία παράγονται από την καινοτόμα συσκευή και χρησιμοποιείται ευρέως στη βιομηχανία. «Ίσως το αέριο σύνθεσης να μην είναι ευρέως γνωστό αλλά στην πραγματικότητα κάθε μέρα χρησιμοποιούμε προϊόντα τα οποία έχουν κατασκευαστεί με τη βοήθεια αυτού του καυσίμου. Το γεγονός ότι είμαστε σε θέση να παράγουμε αυτό το καύσιμο με βιώσιμο τρόπο είναι ένα κρίσιμο βήμα ώστε να συμβάλουμε στην εγκαθίδρυση μίας βιώσιμης βιομηχανίας καυσίμων», σημείωσε σε σχετικές του δηλώσεις ο καθηγητής του τμήματος Χημείας του Πανεπιστημίου του Κέιμπριτζ  Έργουιν Ράισνερ. Μηδαμινό οικολογικό αποτύπωμα Ένα από τα μεγάλα πλεονεκτήματα αυτής της τεχνολογίας είναι ότι το αποτύπωμά της σε διοξείδιο του άνθρακα, δηλαδή το ποσό του διοξειδίου του άνθρακα το οποίο εκλύεται κατά τη λειτουργία της συσκευής, είναι μηδαμινό, τη στιγμή που οι τεχνολογίες παραγωγής ενέργειας οι οποίες χρησιμοποιούνται μέχρι στιγμής έχουν μεγάλο αποτύπωμα διοξειδίου του άνθρακα. Μάλιστα, όπως σημειώνουν οι ερευνητές, η συσκευή αυτή είναι σε θέση να λειτουργεί και τις μέρες οι οποίες δεν είναι ηλιόλουστες. «Αυτό σημαίνει ότι η χρήση αυτής της τεχνολογίας δεν περιορίζεται στις θερμές χώρες ή κατά τη διάρκεια των θερμών μηνών», σημειώνει ο διδακτορικός φοιτητής Βιργίλιος Αντρέι, ο οποίος συμμετείχε στην έρευνα. Αξίζει πάντως να σημειωθεί ότι στο παρελθόν έχουν κατασκευαστεί κι άλλες συσκευές οι οποίες μιμούνται τη διαδικασία της φωτοσύνθεσης, η συγκεκριμένη όμως είναι η πρώτη η οποία μπορεί να παράγει και υδρογόνο, κάτι το οποίο καθιστά εφικτή την παραγωγή αερίου σύνθεσης.  ",https://www.tanea.gr/2019/11/02/science-technology/paraskeyazontas-kaysima-apo-ta-fylla/
Tech,tanea.gr,Ο τρόπος να λύσεις τον κύβο του Ρούμπικ μέσα σε ένα λεπτό,3 Νοεμβρίου 2019 | 11:53,tanea.gr,"O κύβος του Ρούμπικ που επινοήθηκε το 1974 από τον Ούγγρο γλύπτη και καθηγητή αρχιτεκτονικής Έρνο Ρούμπικ είναι ένα τρισδιάστατο μηχανικό παζλ. Το απλό, αλλά ταυτόχρονα εθιστικό παιχνίδι, έχει πουλήσει 350 εκατομμύρια κομμάτια παγκοσμίως, και γι’ αυτό δικαίως θεωρείται το καλύτερο σε πωλήσεις παιχνίδι παζλ στον κόσμο. Οι περισσότεροι έχουν έρθει αντιμέτωποι με έναν κύβο του Ρούμπικ. Το να φέρεις όλα τα τετράγωνα του ίδιου χρωματισμού σε μια πλευρά φαντάζει εύκολο, αλλά δεν είναι. Υπάρχουν άνθρωποι που έχουν ξοδέψει αναρίθμητες ώρες από τη ζωή τους χωρίς να καταφέρουν να φθάσουν στο επιθυμητό αποτέλεσμα. Δείτε το βίντεο που ακολουθεί.",https://www.tanea.gr/2019/11/03/science-technology/o-tropos-na-lyseis-ton-kyvo-tou-roumpik-mesa-se-ena-lepto/
Tech,tanea.gr,Γνωρίζετε γιατί τα περισσότερα φαγητά ψήνονται στους 180 βαθμούς Κελσίου;,29 Οκτωβρίου 2019 | 12:43,tanea.gr,"Μπισκότα, σπανακόπιτες και γίγαντες, όλα ψήνονται στο φούρνο στους 180 βαθμούς Κελσίου. Έχεις αναρωτηθεί ποτέ πώς γίνεται όλα να χρειάζονται την ίδια θερμοκρασία; Ε λοιπόν η επιστήμη μάς έδωσε για μία ακόμη φορά την απάντηση. Ο μαγικός αυτός αριθμός προκύπτει από την αντίδραση εκείνη που ακούει στο όνομα Maillard, η οποία πήρε το όνομά της από τον Γάλλο φαρμακοποιό, Louis Camille Maillard. Σύμφωνα με το βιβλίο The Royal Society of Chemistry, «χωρίς τη χημεία του Maillard δεν θα είχαμε σκούρο ψωμί ή χρυσαφιά γαλοπούλα, τα κέικ και τα αρτοσκευάσματά μας θα ήταν χλωμά και αναιμικά και θα χάναμε το ξεχωριστό χρώμα της γαλλικής κρεμμυδόσουπας». Με απλά λόγια, αυτή είναι η αντίδραση που είναι υπεύθυνη για το καφέ χρώμα της πρωτεΐνης και των σακχάρων, που συμβαίνει περίπου στους 180 βαθμούς. Πριν από δεκαετίες, οι φούρνοι δεν είχαν ούτε καν ακριβείς μετρητές θερμοκρασίας, επομένως οι συνταγές απαιτούσαν απλά χαμηλή, μέτρια ή υψηλή θερμοκρασία. Αν παρατηρήσεις οι 180 βαθμοί βρίσκονται συνήθως στο μέσο των διαθέσιμων θερμοκρασιών στους περισσότερους φούρνους, κοινώς αποτελεί μέτρια θερμοκρασία. Μπορεί τα περισσότερα φαγητά να μαγειρεύονται στους εν λόγω βαθμούς, αλλά αυτό δεν σημαίνει πως θα πρέπει να τους επιλέγουμε με κλειστά τα μάτια. Πολλά φαγητά, όπως το ψωμί, ίσως χρειάζονται υψηλότερη θερμοκρασία για να φουσκώσουν ή χαμηλότερη για να μην καούν, όπως το κοτόπουλο με πέτσα.  ",https://www.tanea.gr/2019/10/29/science-technology/gnorizete-giati-ta-perissotera-fagita-psinontai-stous-180-vathmous-kelsiou/
Tech,tanea.gr,Το Halloween τιμά η Google με doodle,31 Οκτωβρίου 2019 | 14:01,tanea.gr,"Στο Halloween είναι αφιερωμένο το σημερινό Google της Doodle και το λογότυπο της εταιρείας διακοσμείται με τις περιβόητες κολοκύθες. Το Halloween έχει πλέον παγανιστική χροιά και οι μεταμφιεσμένοι αναζητούν γλυκά με τη γνωστή φράση «trick or treat?» («φάρσα ή κέρασμα;). Είναι, επί της ουσίας, εξέλιξη της αρχαίας κελτικής γιορτής Σαμχάιμ. Η λέξη «Halloween» φέρεται να προέρχεται από το «All-hallow-even» και δηλώνει την παραμονή («eve») της γιορτής των Αγίων Πάντων («All Hallows Day»). Χαρακτηριστικά σύμβολα του Halloween είναι τα αναμμένα φαναράκια και οι μεγάλες κολοκύθες. Πολλοί θεωρούν ότι το Halloween είναι το πέρασμα στον χειμώνα και αρκετοί λαοί υποστηρίζουν ότι, την 31η Οκτωβρίου, μπορεί να επιτευχθεί η σύνδεση με έναν υπερφυσικό κόσμο. Επίσης, η γιορτή του Halloween συνδέεται με τον ιρλανδικό μύθο του Τζακ, που ήταν τσιγκούνης και πειραχτήρι, αλλά παγίδευσε τον διάβολο δύο φορές. Όταν εκείνος πέθανε, ο διάβολος δεν αποδέχθηκε την ψυχή του.  ",https://www.tanea.gr/2019/10/31/science-technology/to-halloween-tima-i-google-me-doodle/
Tech,tanea.gr,Ραγδαία άνοδος της στάθμης της θάλασσας στη Μεσόγειο,4 Νοεμβρίου 2019 | 08:57,tanea.gr,"Από μισό έως και τα δύο μέτρα αναμένεται να φθάσει, σε πολλές περιοχές της Μεσογείου, η άνοδος της στάθμης της θάλασσας, εξαιτίας της κλιματικής αλλαγής, μέχρι το τέλος του αιώνα. Αυτό έκανε γνωστό ο Αλέσσιο Σάττα, συντονιστής του Medwet (The Mediterranean Wetlands Initiative), παρουσιάζοντας τη σχετική επιστημονική μελέτη, τονίζοντας ότι «δεν πρόκειται να μείνει ανεπηρέαστη καμία απολύτως ανθρώπινη δραστηριότητα στις ακτές της Μεσογείου», και πρόσθεσε ότι «ολόκληρες περιοχές, ακόμα και χωριά θα οδηγηθούν στον αφανισμό». «Αυτή η βίαιη και απότομη μεταβολή της στάθμης της θάλασσας, εξαιτίας της κλιματικής αλλαγής, δε δίνει περιθώριο στο οικοσύστημα να προσαρμοστεί και έτσι αναμένονται σημαντικές απώλειες στη βιοποικιλότητα, αλλά και στις ανθρωπογενείς δραστηριότητες τις επόμενες δεκαετίες», δήλωσε στο ΑΠΕ-ΜΠΕ ο πρόεδρος του Φορέα Διαχείρισης Δέλτα Έβρου και Σαμοθράκης και περιβαλλοντολόγος Ανδρέας Αθανασιάδης. Όπως εξήγησε ο κ. Σάττα, στο πλαίσιο συνάντησης δημοσιογράφων και ειδικών από τη Μεσόγειο στο Οριστάνο της Σαρδηνίας, που διοργάνωσε το IUCN σε συνεργασία με το Medwet και το Ίδρυμα Medsea, «η Μεσόγειος είναι το hot spot των hot spot της κλιματικής αλλαγής. Θερμαίνεται κατά 20% γρηγορότερα από τις υπόλοιπες θάλασσες του κόσμου, ενώ η άνοδος της θερμοκρασίας της αναμένεται να φθάσει τους 2,2 βαθμούς μέχρι το 2040 και τους 3,8 μέχρι το τέλος του αιώνα». Όπως εξήγησε, «η άνοδος της θερμοκρασίας της θάλασσας σε συνδυασμό με την αύξηση της θερμοκρασίας του αέρα και τη μεταβολή των βροχοπτώσεων είναι οι αιτίες που δημιουργούν το θερμοδυναμικό φαινόμενο της ανόδου της στάθμης των υδάτων της». Η Μεσόγειος περιλαμβάνει χιλιάδες χωριά, καθώς επίσης και δεκαπέντε μεγαλουπόλεις. Όπως είπε, «τις προσεχείς δεκαετίες αναμένεται αύξηση των καυσώνων, αύξηση των ερημοποιημένων περιοχών, μείωση των βροχοπτώσεων, αλλά σημαντική αύξηση της έντασης και της συχνότητας των ακραίων καιρικών φαινομένων, ενώ περί τα 100 εκατομμύρια πολιτών αναμένεται να επηρεαστούν από τη διαθεσιμότητα των υδάτινων πόρων». Σύμφωνα με τον ερευνητή του εθνικού συμβουλίου ερευνών της Ιταλίας Τζιοβάννι Ντε Φάλκο, στα επόμενα 80 χρόνια αναμένεται να υπάρξει μέση άνοδος της στάθμης της θάλασσας από 0,54 – 1,34 m. Όπως τόνισε, «γεγονότα που ευνοούν το καταστροφικό αυτό φαινόμενο είναι η παράκτια οικοδομική δραστηριότητα, η υδραυλική ρύθμιση των ποταμών και η αλλαγή της χρήσης των κοιλάδων απορροής, η εκσκαφές αερίου και οι γεωτρήσεις, καθώς επίσης και η παράκτια αστικοποίηση». Όπως τόνισε, «η ανθεκτικότητα των ακτών στα ακραία φαινόμενα μειώνεται σημαντικά από την ανθρωπογενή δραστηριότητα» και πρόσθεσε ότι «οι ακτές επουλώνουν τις πληγές τους στη φυσική τους κατάσταση, σε αντίθεση με ακτές όπου υπάρχει έντονη οικιστική ανάπτυξη». Βασική προτεραιότητα σύμφωνα με τον κ. Ντε Φάλκο είναι να προσδιοριστούν οι περισσότερο ευαίσθητες περιοχές στην κλιματική αλλαγή και να υπάρξει ένας σοβαρός σχεδιασμός. Σύμφωνα με το MedWet, οι υγρότοποι είναι μία από τις φυσικές «ασπίδες», για τη μείωση των συνεπειών της κλιματικής αλλαγής. «Πέρα από την οικολογική και οικονομική τους αξία, επιπλέον, οι υγρότοποι μπορούν να συγκρατήσουν και να απορροφήσουν την άνοδο της στάθμης της θάλασσας», όπως αναφέρει στο ΑΠΕ-ΜΠΕ ο κ. Αθανασιάδης, ωστόσο, όπως τονίζει, «απαιτείται σοβαρός σχεδιασμός και προετοιμασία για τα επόμενα 50 χρόνια, καθώς ήδη βρίσκονται υπό απειλή από τον άνθρωπο αλλά και το περιβάλλον». Όπως εξηγεί, «ήδη εκτιμάται ότι σημαντικές περιοχές των υγροτόπων θα βρεθούν έως και 20 εκατοστά κάτω από τη στάθμη της θάλασσας μέχρι το 2050, γεγονός που θα οδηγήσει σε πολύ σημαντικές απώλειες». «Οι υγρότοποι εξαφανίζονται από τον χάρτη. Οι απειλές είναι η γεωργία, η οικιστική ανάπτυξη, η κλιματική αλλαγή, η μόλυνση, τα είδη ξενιστές», επισημαίνει το MedWet. Σύμφωνα με την έρευνα, στη Μεσόγειο παρατηρείται μείωση κατά 48% των εκτάσεων των υγροτόπων από το 1970. Σε συνδυασμό με τη μείωση κατά 25% της ροής των ποταμών, μειώνεται η δυνατότητας ελέγχου των πλημμυρικών φαινομένων σε παράκτιες και χερσαίες περιοχές κατά 20%, ενώ το 36% των ειδών των υγροτόπων κινδυνεύουν να εξαφανιστούν. Πηγή: ΑΠΕ-ΜΠΕ  ",https://www.tanea.gr/2019/11/04/science-technology/ragdaia-anodos-tis-stathmis-tis-thalassas-sti-mesogeio/
Tech,tanea.gr,Οι 10 εξισώσεις που άλλαξαν τον κόσμο,3 Νοεμβρίου 2019 | 09:38,tanea.gr,"Ένας απλός τύπος μπορεί να αλλάξει την πορεία της ανθρωπότητας. Οι παρακάτω 10 εξισώσεις το αποδεικνύουν: 10. Η Θεωρία του Χάους Είναι κλάδος των μαθηματικών που μελετά τα σύνθετα συστήματα, των οποίων η συμπεριφορά είναι εξαιρετικά ευαίσθητη και στην απειροελάχιστη αλλαγή των συνθηκών. Ουσιαστικά, μας δείχνει πόσο οι μικρές αλλαγές μπορούν να οδηγήσουν σε συνέπειες μεγαλύτερης κλίμακας. Η Θεωρία του Χάους εφαρμόζεται παντού, από τη μετεωρολογία και την επιστήμη των υπολογιστών έως τα οικονομικά και τη φιλοσοφία. 9. Η Θεωρία της Πληροφορίας Είναι ένας κλάδος των μαθηματικών που μελετά την κωδικοποίηση της πληροφορίας στο σχήμα της ακολουθίας συμβόλων και της ταχύτητας που αυτή η πληροφορία μπορεί να μεταδοθεί. Εφαρμογές της περιλαμβάνουν τη συμπίεση των δεδομένων και την κωδικοποίηση διαύλου. Η έρευνα σε αυτό το πεδίο είναι θεμελιώδης στην εξέλιξη του διαδικτύου και της κινητής τηλεφωνίας. 8. Η εξίσωση του Σρέντινγκερ Αυτή η εξίσωση περιγράφει τον τρόπο με τον οποίο αλλάζει η κβαντική κατάσταση ενός κβαντικού συστήματος με τον χρόνο. Αναπτύχθηκε από τον αυστριακό φυσικό Έρβιν Σρέντιγκερ (1887-1961 ) το 1926 και διαμορφώνει τη συμπεριφορά των ατόμων και των υποατομικών σωματιδίων στην κβαντική μηχανική. Η εξίσωση του Σρέντιγκερ άνοιξε το δρόμο για την πυρηνική ενέργεια, τα μικροτσίπ, τα ηλεκτρονικά μικροσκόπια και την κβαντική υπολογιστική. 7. Λογισμός Ο υπολογισμός είναι ο ορισμός του παραγώγου στον διαφορικό λογισμό, ένας από τους δύο βραχίονες του λογισμού. Το παράγωγο μετρά τον λόγο στον οποίο μία ποσότητα αλλάζει. Εάν περπατήσει δύο χιλιόμετρα την ώρα, τότε αλλάζεις τη θέση σου κατά δύο χιλιόμετρα κάθε ώρα. Ο Νιούτον χρησιμοποίησε τον λογισμό για να αναπτύξει τους νόμους της κίνησης και της βαρύτητας. 6. Λογάριθμοι Οι Λογάριθμοι παρουσιάστηκαν από τον Τζον Νάπιερ στις αρχές του 17ου αιώνα για να απλοποιήσουν τους υπολογισμούς. Απαντούν στο ερώτημα: «Πόσο πρέπει να πολλαπλασιάσουμε τον αριθμό Χ, για να έχουμε τον αριθμό Υ;». Οι λογάριθμοι υιοθετήθηκαν από τους ναυτιλομένους, τους επιστήμονες και τους μηχανικούς. Σήμερα οι υπολογιστές κάνουν τη δουλειά για εμάς. 5. Ο δεύτερος θερμοδυναμικός νόμος Ο νόμος αυτός μας δείχνει ότι η θερμότητα δεν μπορεί να περάσει αυθόρμητα από ένα σώμα σ’ ένα άλλο, θερμότερο από το αρχικό. Πρωτοδιατυπώθηκε το 1865 από τον γερμανό φυσικό Ρούντολφ Κλαούζιους (1822 – 1888) και οδήγησε σε τεχνολογίες όπως οι κινητήρες εσωτερικής καύσης, η κρυογενετική και οι γεννήτριες. 4. Οι Εξισώσεις του Μάξουελ Οι τέσσερις εξισώσεις του σκωτσέζου φυσικού Τζέιμς Μάξγουελ (1831-1879) , που περιγράφουν τη δημιουργία και την αλληλεπίδραση των ηλεκτρικών και των μαγνητικών πεδίων. Πρωτοδημοσιεύτηκαν μεταξύ 1861 και 1862 και είναι τόσο θεμελιώδης για τον ηλεκτρομαγνητισμό, όσο οι νόμου του Νεύτωνα για την κλασσική μηχανική. 3. Το Πυθαγόρειο Θεώρημα Το αρχαίο θεώρημα, που διατυπώθηκε μεταξύ 570-495 π.Χ, είναι μία από τις θεμελιώδεις αρχές της Ευκλείδιας Γεωμετρίας και η βάση για τον ορισμό της απόστασης μεταξύ δύο σημείων. Το θεώρημα του Πυθαγόρα, που ενδέχεται να πρωτοδιατυπώθηκε από τους Βαβυλωνίους, περιγράφει τη σχέση μεταξύ των πλευρών ενός ορθογώνιου τριγώνου. 2. Η θεωρία της σχετικότητας Το διάσημο εγχείρημα του Αλβέρτου Αϊνστάιν (1879-1955) είναι η επικρατούσα θεωρία για τη σχέση του τόπου και του χρόνου. Πρωτοδιατυπώθηκε το 1905 και άλλαξε την πορεία της φυσικής, εμβαθύνοντας τις γνώσεις μας για το παρελθόν, το παρόν και το μέλλον του κόσμου. 1. Ο νόμος της παγκόσμιας έλξης Ο νόμος του κορυφαίου άγγλου φυσικού Ισαάκ Νεύτωνα (1642-1727) εξηγεί την κίνηση των πλανητών και το πώς η βαρύτητα συμπεριφέρεται, τόσο στη Γη όσο και στο διάστημα. Για πρώτη φορά δημοσιεύτηκε στις 5 Ιουλίου 1687 στο έργο του «Philosophiae Naturalis Principia Mathematica» («Φυσική Φιλοσοφία με Μαθηματικές Αρχές»). Για 200 χρόνια ήταν η εξίσωση αναφοράς, μέχρι να αντικατασταθεί από τη θεωρία της σχετικότητας του Αϊνστάιν. Πηγή:  Σαν Σήμερα",https://www.tanea.gr/2019/11/03/science-technology/oi-10-eksisoseis-pou-allaksan-ton-kosmo/
Tech,tanea.gr,Microsoft : Έκανε το πείραμα της 4ημερης εργασίας – Τα αποτελέσματα εκπλήσσουν,5 Νοεμβρίου 2019 | 09:25,tanea.gr,"Η Microsoft πειραματίστηκε με την εβδομάδα τεσσάρων εργάσιμων ημερών στην Ιαπωνία και διαπίστωσε ότι οι εργαζόμενοι όχι μόνο ένιωθαν πιο χαρούμενοι, αλλά αύξησαν και την παραγωγικότητα τους κατά 40%. Περισσότεροι από εννέα στους δέκα εργαζόμενοι (το 94%) δήλωσαν ότι προτιμούν τη μικρότερη εβδομάδα εργασίας και αυτό σε μια χώρα που φημίζεται για μια κουλτούρα σκληρής εργασίας και για τα…ατελείωτα ωράρια της. Η δοκιμή έγινε τον Αύγουστο και τώρα ανακοινώθηκαν τα θετικά αποτελέσματά της. Το σύνολο του προσωπικού της θυγατρικής της αμερικανικής εταιρείας στη «χώρα του ανατέλλοντος ηλίου» (περίπου 2.300 άτομα) απαλλάχθηκαν από την εργασία για πέντε συνεχόμενες Παρασκευές, χωρίς καμία περικοπή στη μισθοδοσία τους. «Θέλω οι εργαζόμενοι να σκεφτούν και να έχουν εμπειρία τού πώς μπορούν να πετύχουν τα ίδια αποτελέσματα με 20% λιγότερο χρόνο εργασίας», δήλωσε ο πρόεδρος και διευθύνων σύμβουλος της Microsoft Japan Τακούγια Χιράνο, σύμφωνα με τη «Γκάρντιαν» και την «Ουάσιγκτον Ποστ». Οι διαφορές σε αριθμούς… Εκτός από την αύξηση της παραγωγικότητας κατά 40% τον Αύγουστο του 2019, σε σχέση με τον αντίστοιχο περυσινό μήνα, οι εργαζόμενοι είχαν 25% λιγότερο χρόνο απουσίας από τη δουλειά τους, ενώ μειώθηκε κατά 23% η κατανάλωση ηλεκτρισμού στα γραφεία και κατά 59% η χρήση χαρτιού για εκτύπωση. Δεν είναι η πρώτη φορά που γίνεται ένα τέτοιο πείραμα από επιχείρηση. Το 2018 η εταιρεία διαχείρισης κεφαλαίων Perpetual Guardian στη Νέα Ζηλανδία δοκίμασε την εβδομάδα τεσσάρων ημερών για δύο μήνες. Οι 240 εργαζόμενοι ανέφεραν ότι πέτυχαν καλύτερη ισορροπία εργασίας-προσωπικής ζωής, ένιωθαν πιο συγκεντρωμένοι στη δουλειά τους, ενώ και το άγχος τους μειώθηκε κατά 7%. Τι έδειξε πείραμα του Χάρβαρντ Συχνά, έρευνες έχουν δείξει ότι οι εργαζόμενοι νιώθουν πιο παραγωγικοί, όταν εργάζονται λιγότερο. Ένα άλλο πείραμα, που παρουσιάστηκε στο περιοδικό Harvard Business Review της Σχολής Διοίκησης Επιχειρήσεων του Πανεπιστημίου Χάρβαρντ των ΗΠΑ, έδειξε ότι η μείωση του ωραρίου από οκτώ σε έξι ώρες τη μέρα αύξησε την παραγωγικότητα των εργαζομένων. Στις ΗΠΑ η αλυσίδα μπέργκερ Shake Shack δοκιμάζει την ιδέα, ενώ στην Αγγλία και στην Ιρλανδία μερικά ισχυρά συνδικάτα την υποστηρίζουν, αλλά δεν συμβαίνει το ίδιο στις ΗΠΑ. Είναι ενδεικτικό ότι κανένας από τους ουκ ολίγους υποψήφιους για το χρίσμα των Δημοκρατιών για τις προεδρικές εκλογές του 2020 δεν έχει υιοθετήσει την τετραήμερη εβδομάδα εργασίας, αντίθετα κάποιοι έχουν στηρίξει άλλες εναλλακτικές προτάσεις όπως το καθολικό βασικό εισόδημα. Δυστυχώς το τετραήμερο ήταν απλώς ένα πείραμα Βέβαια, η Microsoft Ιαπωνίας έκανε απλώς ένα πείραμα και παραμένει ασαφές κατά πόσο τέτοιες εργασιακές αλλαγές θα εφαρμοστούν σε μονιμότερη βάση. Πάντως σχεδιάζει μια ανάλογη δοκιμή φέτος το χειμώνα, πράγμα που σημαίνει ότι ίσως έχει πάρει στα σοβαρά την πιθανότητα μιας εβδομάδας τεσσάρων ημερών. Οι σκεπτικιστές αντιτείνουν ότι μια εβδομάδα τεσσάρων ημερών μπορεί να «ζορίσει» υπερβολικά τους εργαζόμενους για να προλάβουν να βγάλουν τη δουλειά τους, καθώς επίσης να οδηγήσει τελικά σε μείωση αποδοχών τους, αλλά και της ανταγωνιστικότητας της επιχείρησης τους.  ",https://www.tanea.gr/2019/11/05/science-technology/microsoft-ekane-to-peirama-tis-4imeris-ergasias-ta-apotelesmata-ekplissoun/
Tech,tanea.gr,Στο μεσοαστρικό Διάστημα εισήλθε το «Voyager 2» της NASA,4 Νοεμβρίου 2019 | 22:49,tanea.gr,"Το σκάφος Voyager 2 της NASA έχει γίνει πλέον το δεύτερο ανθρώπινο κατασκεύασμα που ταξιδεύει στην αχανή περιοχή του γαλαξία ανάμεσα στα άστρα, στο μεσοαστρικό διάστημα, όπως επιβεβαίωσαν οι επιστήμονες. Είχε προηγηθεί το Voyager 1, που είχε «δραπετεύσει» από την ηλιακή επικράτεια στις 25 Αυγούστου 2012. Η έξοδος του Voyager 2 στο διαστρικό ή μεσοαστρικό χώρο εκτιμάται ότι είχε συμβεί στις 5 Νοεμβρίου 2018. Τώρα οι επιστήμονες -μεταξύ των οποίων και ο Σταμάτης Κριμιζής και ο συνεργάτης του στην Ακαδημία Αθηνών Κωνσταντίνος Διαλυνάς- όχι μόνο επιβεβαίωσαν το ιστορικό γεγονός, αλλά και έδωσαν στη δημοσιότητα τα πρώτα στοιχεία που έστειλε το σκάφος, καθώς διήλθε την ηλιόπαυση, το εξωτερικό όριο όπου σταματούν τα φορτισμένα σωματίδια του ηλιακού «ανέμου», ο οποίος «φυσάει» με πολύ μεγάλη ταχύτητα έως εκεί πού φθάνουν τα σύνορα της λεγόμενης ηλιόσφαιρας (η βαρυτική επίδραση του Ήλιου εκτείνεται αρκετά πέρα από την ηλιόπαυση, έως τουλάχιστον το Νέφος Όορτ). Τα δύο δίδυμα σκάφη είχαν εκτοξευθεί το 1977 σε διάστημα λίγων εβδομάδων το ένα από το άλλο, ακολουθώντας διαφορετικές τροχιές, γι’ αυτό αν και το «Βόγιατζερ 2» είχε ελαφρώς προηγηθεί, βγήκε με καθυστέρηση από το ηλιακό μας σύστημα. Μια βλάβη στον ανιχνευτή πλάσματος του «Βόγιατζερ 1» το 1980 είχε ως συνέπεια να μην καταστεί δυνατό να συλλεχθούν άμεσα ακριβή δεδομένα κατά τη μετάβαση στο μεσοαστρικό διάστημα. Κάτι ευτυχώς που δεν συνέβη στην περίπτωση του «Βόγιατζερ 2», από το οποίο πλέον υπάρχουν τα πρώτα στοιχεία στα χέρια των επιστημόνων για τη διάσχιση της ηλιόπαυσης. Τα δεδομένα αυτά δείχνουν ομοιότητες αλλά και διαφορές με όσα στοιχεία είχε στείλει το «Βόγιατζερ 1», μερικές από τις οποίες ίσως οφείλονται στη μεταβαλλόμενη δραστηριότητα του Ήλιου, ενώ άλλες πιθανώς σχετίζονται με τις διαφορετικές τροχιές των δύο σκαφών. Μεταξύ άλλων, τα νέα στοιχεία δείχνουν μια πιο λεπτή και ομαλή συνοριακή περιοχή της ηλιόσφαιρας, με ένα ισχυρότερο μεσοαστρικό μαγνητικό πεδίο πέραν από αυτήν. Οι ερευνητές από τις ΗΠΑ, την Ελλάδα, την Ελβετία και την Αργεντινή, έκαναν πέντε σχετικές δημοσιεύσεις στο περιοδικό αστρονομίας «Nature Astronomy». Επικεφαλής της μίας από τις πέντε μελέτες του Voyager 2 είναι ο ακαδημαϊκός καθηγητής Σταμάτης Κριμιζής, επικεφαλής του Γραφείου Διαστημικής Έρευνας και Τεχνολογίας της Ακαδημίας Αθηνών και εδώ και πολλά χρόνια συνεργάτης του Εργαστηρίου Εφαρμοσμένης Φυσικής του Πανεπιστημίου Τζονς Χόπκινς των ΗΠΑ, ενώ συμμετέχει και ο Κωνσταντίνος Διαλυνάς, μεταδιδακτορικός ερευνητής στο ίδιο Γραφείο. Οι επιστήμονες διαπίστωσαν μια χαρακτηριστική αύξηση στην πυκνότητα του πλάσματος, κάτι που επιβεβαιώνει ότι το «Βόγιατζερ 2» βγήκε από το καυτό και χαμηλότερης πυκνότητας πλάσμα του ηλιακού ανέμου και εισήλθε στο ψυχρό και μεγαλύτερης πυκνότητας πλάσμα του μεσοαστρικού-γαλαξιακού χώρου. Τα δύο είδη πλάσματος -το ηλιακό και το μεσοαστρικό- έχουν διαφορετικές συνθέσεις, πυκνότητες, θερμοκρασίες και μαγνητικά πεδία διαφορετικής προέλευσης, συνεπώς δεν αλληλεπιδρούν ελεύθερα, αλλά διαχωρίζονται από ένα σύνορο. Τι ίσχυε μέχρι σήμερα Όπως έγινε αντιληπτό, δεν ισχύει η επικρατούσα έως τώρα θεωρία ότι υπάρχει μια σταδιακή μετάβαση από την ηλιακή επικράτεια στο μεσοαστρικό διάστημα, καθώς φαίνεται ότι υπάρχει ένα διακριτό σύνορο στην άκρη της ηλιόσφαιρας, την -σχήματος φυσαλίδας- περιοχή, όπου φθάνει ο ηλιακός άνεμος των σωματιδίων. Σύμφωνα με μια από τις πέντε μελέτες, η μετάβαση μέσω της ηλιόπαυσης έγινε σε λιγότερο από μια ημέρα, ενώ μια άλλη μελέτη βρήκε ένα ενδιάμεσο στρώμα ανάμεσα στην ηλιόπαυση και στο μεσοαστρικό διάστημα, δηλαδή στο σύνορο όπου ο ηλιακός άνεμος συναντά τον μεσοαστρικό άνεμο (τα σωματίδια κοσμικής ακτινοβολίας γαλαξιακής προέλευσης), κάτι που δεν είχε ανιχνεύσει το «Βόγιατζερ 1». Σε κάθε περίπτωση, παραμένουν ακόμη αναπάντητα ερωτήματα σχετικά τις ιδιότητες του μεσοαστρικού διαστήματος, που ελπίζεται να απαντηθούν όσο το «Βόγιατζερ 2» ταξιδεύει πιο μακριά. Η είσοδος του σκάφους Voyager 2 στο μεσοαστρικό χώρο συνέβη σε απόσταση 119,7 αστρονομικών μονάδων από τον πλανήτη μας, δηλαδή σχεδόν 120 φορές την απόσταση Γης-Ήλιου, πιο κοντά από ό,τι είχε συμβεί με το «Voyager 1» (σε απόσταση 122,6 αστρονομικών μονάδων), το οποίο πλέον έχει φθάσει σε απόσταση περίπου 146 αστρονομικών μονάδων. Οι επιστήμονες εκτιμούν ότι τα δύο «Βόγιατζερ» θα ζήσουν περισσότερο και από τη Γη, ταξιδεύοντας στον γαλαξία μας για τουλάχιστον πέντε δισεκατομμύρια χρόνια. Βέβαια πολύ νωρίτερα, ίσως μετά από μια δεκαετία, θα πάψουν να στέλνουν στοιχεία. Προς το παρόν, είναι αβέβαιο πότε θα υπάρξει μια νέα διαστημική αποστολή που θα ακολουθήσει τα χνάρια των «Ταξιδευτών» στο αχανές μεσοαστρικό διάστημα. Πηγή: ΑΠΕ-ΜΠΕ  ",https://www.tanea.gr/2019/11/04/science-technology/sto-mesoastriko-diastima-eisilthe-to-voyager-2-tis-nasa/
Tech,tanea.gr,Ευθύμιος Μητσιάδης : Εβαλε στις κότες… δόντια!,3 Νοεμβρίου 2019 | 10:44,tanea.gr,"Οταν κάποιος μιλάει στον καθηγητή της Βιολογίας του Στόματος στο Πανεπιστήμιο της Ζυρίχης κ. Ευθύμιο Μητσιάδη νιώθει ότι μιλάει με έναν ερευνητή στα πρώτα βήματά του που γεμάτος ενθουσιασμό σκέφτεται πώς θα κυνηγήσει το όνειρό του. Ο ίδιος πάλι νιώθει ακόμη πιο μικρός – «ένας αιώνιος έφηβος σε ό,τι αφορά την επιστήμη και την έρευνα». Διότι η έρευνα του παρέχει τη δυνατότητα να θέτει συνεχώς ερωτήματα, τα «γιατί» του, και να αναζητεί τις απαντήσεις σε αυτά – «είχα πολλά “γιατί” από μικρός, ήμουν πάντα πολύ περίεργος και συνεχίζω να είμαι, όπως τα παιδιά». Επίσης του επιτρέπει να ικανοποιεί την ανάγκη του για εξωστρέφεια και επικοινωνία με τους συναδέλφους του, με τους φοιτητές του, με το πλατύ κοινό – «είναι η ίδια ανάγκη που έχουν και τα παιδιά καθώς προσπαθούν να γνωρίσουν τον κόσμο». Εκείνος έχει ήδη γνωρίσει τον κόσμο σε μεγάλο βαθμό, όπως αποδεικνύει η πορεία του σε πανεπιστήμια και ερευνητικά κέντρα και στις δύο πλευρές του Ατλαντικού, με την Ελβετία και το Πανεπιστήμιο της Ζυρίχης να είναι ο πιο πρόσφατος σταθμός του εδώ και 14 χρόνια. Μάλιστα, θεωρεί πως για να επικοινωνήσεις με διαφορετικούς λαούς, πρέπει να μιλάς τη γλώσσα τους – έτσι μιλάει έξι γλώσσες (τη φιλοσοφία αυτή έχει εμφυσήσει και στους δίδυμους 14χρονους γιους του, οι οποίοι ήδη σε αυτή την ηλικία μαθαίνουν την έκτη τους ξένη γλώσσα!). Στο να γίνει πολίτης του κόσμου βοήθησαν από την αρχή της ζωής του και τα λόγια του πατέρα του – επιθεωρητή στην πρωτοβάθμια εκπαίδευση – ο οποίος τον παρότρυνε να φύγει στο εξωτερικό για να ανοίξει τους ορίζοντές του. «Οταν έχασα τον πατέρα μου ένιωσα ότι έπρεπε να ακολουθήσω τη συμβουλή του και να εκπληρώσω την επιθυμία του». Ετσι, μετά την ολοκλήρωση το 1983 των σπουδών του στην Οδοντιατρική Σχολή του Εθνικού και Καποδιστριακού Πανεπιστημίου Αθηνών έφυγε στο εξωτερικό. Ο κατάλογος των σπουδών του ατελείωτος: αρχικώς, ειδικότητα στην Παιδοοδοντιατρική, στη Βιολογία Στόματος και στην Επανορθωτική Οδοντιατρική στη Γαλλία. Οταν μάλιστα πρωτοξεκίνησε το επιστημονικό ταξίδι του εκτός συνόρων στο Πανεπιστήμιο της Λυών κατάλαβε ότι τα πολλά «γιατί» που είχε από παιδί συνέχιζαν… ακάθεκτα, και με παρότρυνση των καθηγητών του αποφάσισε να ασχοληθεί με την έρευνα. Ετσι ο οδοντίατρος πήρε… βιολογική στροφή: εκπόνησε τη διδακτορική διατριβή του επίσης στη Γαλλία επάνω στην Αναπτυξιακή Βιολογία και στη συνέχεια έκανε μεταδιδακτορικές σπουδές στην Πειραματική Εμβρυολογία στη Φινλανδία, στη Μοριακή Βιολογία στη Σουηδία, στην Κυτταρική και Μοριακή Βιολογία στις ΗΠΑ. Στα 35 μόλις χρόνια του έγινε καθηγητής στη Μασσαλία. Η συνέχεια του επιστημονικού ταξιδιού του τον βρήκε στο King’s College στο Λονδίνο όπου ενόσω εργαζόταν έλαβε πρόταση για να λάβει θέση καθηγητή στο Πανεπιστήμιο Αθηνών. «Είχα πάντα όνειρο να επιστρέψω στην Ελλάδα και έτσι εκλέχθηκα αναπληρωτής καθηγητής της Οδοντιατρικής Σχολής του Πανεπιστημίου Αθηνών το 2005. Ωστόσο αναγκάστηκα να φύγω από τη χώρα καθώς δεν υπήρχαν οι προϋποθέσεις για να συνεχίσω την έρευνά μου». Τελικά τον κέρδισε η Ελβετία, που του παρείχε όλες τις προϋποθέσεις για να διεξάγει απρόσκοπτα την έρευνά του και να μπορεί να δίνει απαντήσεις στα συνεχή επιστημονικά του ερωτήματα. Δεν νιώθει πικρία για τη γενέτειρά του, αντιθέτως, όπως υπογραμμίζει, «την Ελλάδα την κουβαλάω πάντα μέσα μου. Και μάλιστα με τα χρόνια έχω καταλήξει σε αυτό που μου έλεγε ο αείμνηστος Φώτης Καφάτος, ένα από τα πιο λαμπρά ελληνικά επιστημονικά μυαλά: “Αν θέλεις να βοηθήσεις την Ελλάδα, μείνε στο εξωτερικό”. Ετσι με την πείρα και τις διασυνδέσεις μου βοηθώ την Ελλάδα όσο μπορώ. Κάνω αξιολογήσεις σε διάφορα Τμήματα ελληνικών πανεπιστημίων, συμμετέχω σε επιστημονικές επιτροπές, συνδιοργανώνω κάθε χρόνο στη Θεσσαλονίκη το συνέδριο Νανοϊατρικής με σημαντικές διεθνείς παρουσίες». Αυτό βέβαια, τονίζει ο κ. Μητσιάδης, δεν σημαίνει ότι η χώρα μας πρέπει να αφήσει όλα τα λαμπρά μυαλά της να διαπρέψουν εκτός συνόρων. «Εχω πλέον μεγάλη πείρα από έλληνες φοιτητές, και αυτό που έχω να πω είναι ότι πρόκειται για παιδιά με υπέροχα μυαλά, με μεγάλη εργατικότητα. Για αυτό και το σημαντικό κεφάλαιο που είναι η νέα, τόσο υποσχόμενη επιστημονική γενιά, πρέπει να αξιοποιείται εντός Ελλάδας». Εκείνος, συνεχίζει να αποτελεί ένα από τα σημαντικά επιστημονικά κεφάλαια της χώρας μας στο εξωτερικό, όπως αποδεικνύουν οι έρευνές του που έχουν διεθνή απήχηση. Για παράδειγμα, το 2003 ήταν ο πρώτος παγκοσμίως επιστήμονας που δημιούργησε «κότες με δόντια» μεταφέροντας βλαστικά κύτταρα ποντικών σε έμβρυα κότας προκειμένου να απαντήσει σε εξελικτικά ερωτήματα, ενώ τώρα δημιούργησε με χρήση κυττάρων των δοντιών ιστό του μαστού ικανό να παράγει γάλα συμβάλλοντας στο πεδίο της αναγεννητικής ιατρικής. Και βέβαια πρωτοπορεί επί δεκαετίες στην αναγέννηση δοντιών. Οπως λέει, «τώρα πια έχουμε πολύ περισσότερα “όπλα” στα χέρια μας, την επιστήμη των υπολογιστών, τη νανοτεχνολογία, τη μηχανική ιστών, τα οποία κάποια ημέρα θα οδηγήσουν σε αναγέννηση των δοντιών αλλά δεν ξέρω ποια ημέρα θα είναι αυτή». Πιστεύει ότι μπορεί να είναι ο ίδιος εκείνος που θα ανακηρυχθεί «πατέρας» των δοντιών… εργαστηρίου; «Μακάρι να συμβεί κάτι τέτοιο, αλλά και να μη συμβεί δεν πειράζει. Αλλωστε δεν θέτω μεγαλεπήβολους στόχους. Δεν είχα βάλει καν ποτέ στόχο να γίνω καθηγητής. Νομίζω, ακόμη και σήμερα, ότι είμαι ένας τυχερός άνθρωπος που μπορεί να κάνει το χόμπι του, το οποίο δεν είναι άλλο από την έρευνα».  ",https://www.tanea.gr/2019/11/03/science-technology/eythymios-mitsiadis-evale-stis-kotes-dontia/
Tech,tanea.gr,Γιατί οι δεινόσαυροι είχαν τόσο διαφορετικά μεγέθη και χρώματα,3 Νοεμβρίου 2019 | 13:30,tanea.gr,"H παραλλαγή του DNA των δεινοσαύρων ήταν αυτό που τους βοήθησε, σύμφωνα με νέες μελέτες, να εξελίσσονται τόσο γρήγορα και να ανταποκρίνονται στο μεταβαλλόμενο περιβάλλον, ώστε να καταφέρουν να κυριαρχήσουν στη Γη για 180 εκατομμύρια χρόνια. Επιστήμονες μετά πολύ πολύχρονες μελέτες κατάφεραν να πλησιάσουν ακόμα περισσότερα στο DNA των δεινοσαύρων και να καταλήξουν σε πιο ασφαλή συμπεράσματα για το πως κατάφερναν να παρουσιάζουν τόσο μεγάλη ποικιλία σε σχήματα και μεγέθη. Φυσικά, υπήρξε μια τελευταία πρόκληση που οι δεινόσαυροι δεν μπορούσαν να ξεπεράσουν – μια πρόσκρουση αστεροειδούς στη Γη πριν από 66 εκατομμύρια χρόνια, που εξάλειψε όλες τις ομάδες δεινοσαύρων εκτός από τους φέροντες φτερά, που αναπτύχθηκαν σε πουλιά. Οι νέες έρευνες επικεντρώθηκαν περισσότερα στα πουλιά και τις χελώνες, τους πιο κοντινούς «συγγενείς» των δεινοσαύρων και σύμφωνα με τα αποτέλεσματα το DNA των δεινοσαύρων ήταν πιθανώς οργανωμένο σε πολλά χρωμοσώματα. Τα πτηνά έχουν συνήθως περίπου 80 χρωμοσώματα – περίπου τριπλάσιο του αριθμού των ανθρώπων. «Πιστεύουμε ότι τα πολλά χρωμοσώματα έδωσαν στους δεινοσαύρους τη δυνατότητα της μετάλλαξης των γονιδίων τους, περισσότερο από άλλα ζώα, και έτσι κατάφερναν να εξελίσσονται ταχύτερα και να επιβιώνουν για περισσότερο χρόνο, καθώς ο πλανήτης άλλαζε» δηλώνουν οι ερευνητές. Όσο για το αν θα μπορούσαμε να ανακτήσουμε DNA δεινοσαύρων από τα απολιθώματα, αυτό φαίνεται αμφίβολο. Το γενετικό υλικό υποβαθμίζεται με την πάροδο του χρόνου και το παγκόσμιο ρεκόρ για την επιβίωση του αρχαιότερου DNA είναι ένα εκατομμύριο χρόνια. Από αυτή την Κυριακή ΤΟ ΒΗΜΑ,  σας προσκαλεί στον μαγικό κόσμο των 4D βιβλίων! Δεινόσαυροι, πλανήτες, πλάσματα του βυθού παίρνουν ζωή μέσα από τα συναρπαστικά βιβλία που ζωντανεύουν! -Κατεβάστε δωρεάν την εφαρμογή «DEVAR» στο κινητό ή το tablet -Σκανάρετε τις εικόνες του βιβλίου και αφεθείτε στη μαγεία! « Αυτή την εβδομάδαΠροϊστορικά πλάσματα, που έχουν εξαφανιστεί εδώ και εκατομμύρια χρόνια, βγαίνουν μέσα από την οθόνη σας και περπατούν δίπλα σας! Βήμα στον θαυμαστό κόσμο της επαυξημένης πραγματικότητας! Από αυτή την Κυριακή «Το Βήμα» για άλλη μια φορά καινοτομεί και σας προσκαλεί να ταξιδέψετε σε… άλλη διάσταση παντρεύοντας το διάβασμα με την τεχνολογία! Το μόνο που έχετε να κάνετε είναι να κατεβάστε τη δωρεάν εφαρμογή «DEVAR» στο κινητό ή στο tablet σας, να σκανάρετε τις εικόνες του 4D βιβλίου και να αφεθείτε στη μαγεία της επαυξημένης πραγματικότητας: Δεινόσαυροι, πλανήτες, πλάσματα του βυθού παίρνουν «σάρκα και οστά» και βγαίνουν «ολοζώντανα» μέσα από την οθόνη σας. Παράλληλα, μπορείτε να κοιτάξετε το θέμα που σας ενδιαφέρει από όλες τις πλευρές, απλώς μετακινώντας τη συσκευή σας. Μία διαδραστική και μαγική εμπειρία ξεκινά! Ενα τετραδιάστατο μοντέλο δεινόσαυρου εμφανίζεται πάνω στη σελίδα του βιβλίου. Τώρα μπορείτε να το κοιτάξετε από όλες τις πλευρές! Απλά μετακινήστε τη συσκευή σας γύρω από τον δεινόσαυρο. Στην οθόνη θα εμφανιστεί μια σειρά από εικονίδια. Πατήστε τα για να μάθετε περισσότερα! Ξεκινήστε τη δική σας παλαιοντολογική περιπέτεια!Οι παλαιοντολόγοι σαρώνουν με μηχανήματα τα απολιθώματα προκειμένου να δημιουργήσουν μια τρισδιάστατη εικόνα του δεινόσαυρου. Αυτό τους βοηθά να εκτιμήσουν το ύψος και το βάρος του. Μπορούν, επίσης, να μάθουν πώς περπατούσε, έτρεχε ή πετούσε και να ανασυνθέσουν ακόμη και τη συμπεριφορά του. Τώρα έχετε κι εσείς την ευκαιρία να το κάνετε! Ξέρεις ποιος περπατούσε πριν 150 εκατομμύρια χρόνια εκεί όπου σήμερα βρίσκεται το Παρίσι ή η Νέα Υόρκη; Τι το αξιοσημείωτο συνέβη στο Μπάφαλο της Νότιας Ντακότα; Θα ήθελες να μάθεις ποιοι δεινόσαυροι και ποια απολιθώματα έχουν γίνει σύμβολα των Πολιτειών της Αμερικής; Το βιβλίο είναι βασισμένο σε επιστημονικές μελέτες και πληροφορίες που συλλέχθηκαν μετά από πολλές έρευνες και ώρες δουλειάς στα εργαστήρια. Κάθε νέο εύρημα έχει τη δυνατότητα να αλλάξει την ιστορία και τον τρόπο που αντιλαμβανόμαστε τα πλάσματα αυτά, τα οποία έζησαν πριν από εκατομμύρια χρόνια. Ελπίζουμε ότι αυτό το βιβλίο θα σε κάνει να αγαπήσεις ακόμη περισσότερο τους δεινόσαυρους και να σε εμπνεύσει να κάνεις κι εσύ μια μέρα εκπληκτικές ανακαλύψεις.  ",https://www.tanea.gr/2019/11/03/science-technology/giati-oi-deinosayroi-eixan-toso-diaforetika-megethi-kai-xromata/
Tech,tanea.gr,Τέλος στην χρήση emojis με σεξουαλικό υπονοούμενο σε Facebook και Instagram,5 Νοεμβρίου 2019 | 08:29,tanea.gr,"Αλλαγές στους Όρους Κοινότητας προχώρησαν το Facebook και το Instagram, με στόχο να δείξουν ότι τάσσονται κατά της σεξουαλικής εκμετάλλευσης. Συγκεκριμένα, πλέον απαγορεύεται η χρήση περιεχομένου που ζητάει ή προσφέρει γυμνές εικόνες, σεξ ή σεξουαλικούς συντρόφους ή σεξουαλικές συζητήσεις μέσω συνομιλίας, ενώ απαγορεύεται ακόμα και η χρήση emojis με σεξουαλικό υπονοούμενο. Σύμφωνα με δημοσίευμα των New York Times, η νέα οδηγία δεν αφορά μεμονωμένα emojis, όπως το ροδάκινο και η μελιτζάνα, αλλά η χρήση τους σε συζητήσεις σεξουαλικού τύπου. Επιπλέον, απαγορεύεται η χρήση emoji για την κάλυψη γυναικείων θηλών, γεννητικών οργάνων και γυμνών οπισθίων απαγορεύεται, καθώς και κάθε link ή πληροφορία που οδηγεί σε πορνογραφικό ή γενικότερα ενήλικο περιεχόμενο. Σε όλες τις περιπτώσεις θα υπάρχει σε πρώτο βαθμό προειδοποίηση, ενώ όσοι δεν συνετιστούν θα δουν τους λογαριασμούς τους να καταργούνται. Μοναδική εξαίρεση θα είναι η χρήση πλατφορμών «για τη συζήτηση και την ευαισθητοποίηση του κοινού σχετικά με τη σεξουαλική βία και την εκμετάλλευση».  ",https://www.tanea.gr/2019/11/05/science-technology/telos-stin-xrisi-emojis-me-seksoualiko-yponooumeno-se-facebook-kai-instagram/
Tech,tanea.gr,«Περιεργόφις» και «Παραξενόφις»: Δύο προϊστορικά φίδια που βρέθηκαν μόνο στην Ελλάδα,6 Νοεμβρίου 2019 | 15:42,tanea.gr,"Δύο φίδια που δεν έχουν εντοπιστεί πουθενά στον κόσμο, ταυτοποίησε σε απολιθώματα ηλικίας περίπου 6 με 5,5 εκατομμυρίων χρόνων που είχαν βρεθεί σε περιοχή έξω από τις Σέρρες, ΄Ελληνας ερευνητής, ο οποίος, μέσα από την αυστηρή επιστημονική διαδικασία ελέγχου, τα «βάφτισε» με τις ονομασίες «Περιεργόφις μικρός» (Periergophis micros) και «Παραξενόφις σπάνιος» (Paraxenophis spanios). «Τα δύο αυτά νέα φίδια ονομάζονται γιατί είναι εντελώς νέα γένη και είδη και απολύτως διαφορετικά από οποιοδήποτε άλλο είδος. Το περίεργο και το παράξενο είναι ότι τέτοια ανατομία σε σπονδύλους δεν έχει παρατηρηθεί πουθενά, δεν υπάρχει τίποτα, ούτε σε σύγχρονα, ούτε σε εξαφανισμένα φίδια, που να πλησιάζει έστω τη μορφολογία αυτών των δύο νέων ειδών» αποκαλύπτει στο ΑΠΕ-ΜΠΕ ο παλαιοντολόγος Δρ. Γιώργος Γεωργαλής (Πανεπιστήμιο του Τορίνο), ο οποίος μόλις δημοσίευσε την επιστημονική του εργασία για το θέμα σε συνεργασία με άλλους επιστήμονες από Πανεπιστήμια της Γερμανίας, Τσεχίας και Ελβετίας. Όπως εξηγεί, τα δύο φίδια «είναι τόσο ξεχωριστά που δυσκολευόμαστε να τα κατατάξουμε σε κάποια γνωστή οικογένεια και καταλαβαίνουμε αμέσως ότι είναι κάποια καινούργια είδη». «Είναι σαν να βλέπουμε κάτι και να αναρωτιόμαστε ότι «αυτό δεν θα έπρεπε να υπάρχει» γιατί δεν έχει εντοπιστεί πουθενά» αναφέρει. Περιγράφοντας τα φίδια από τα λίγα στοιχεία που μπορούν να δώσουν οι σπόνδυλοι στα απολιθώματα, τονίζει ότι ο «Περιεργόφις» ήταν μικρό φίδι και αρκετά λεπτό, καθώς οι σπόνδυλοί του είναι μόλις λίγων χιλιοστών, ενώ ο «Παραξενόφις» είναι πιο μεγάλο. Ο Δρ. Γεωργαλής ξεκαθαρίζει μάλιστα ότι για την «ονοματοδοσία» που έγινε πριν την επιστημονική δημοσίευση, οι αρμόδιοι κριτές συμφώνησαν απόλυτα ότι είναι κάτι που δεν το έχουν ξαναδεί και συναίνεσαν να προχωρήσει στη… βάπτιση. Η έρευνα του Δρ. Γεωργαλή βασίστηκε σε υλικό που είχε συγκεντρωθεί από το Πανεπιστήμιο της Ουτρέχτης της Ολλανδίας τη δεκαετία του 1980 από ανασκαφές σε όλο τον Ελλαδικό και Μεσογειακό χώρο, με κύριο ενδιαφέρον τα θηλαστικά. «Είχαν συλλέξει τότε πολλά απολιθώματα ερπετών που έμειναν στο συρτάρι για πολλά χρόνια και ειδικά, στην περιοχή «Μαραμένα», λίγα χιλιόμετρα έξω από τις Σέρρες, έκαναν ανασκαφές για 3 χρόνια σε συνεργασία με τα τοπικά πανεπιστήμια μαζεύοντας υλικό που σε μεγάλο μέρος, παρέμεινε αταξινόμητο και μέρος του διδακτορικού μου, βασίστηκε σ΄ αυτή την συλλογή». Πρόκειται για απολιθωμένα ερπετά και αμφίβια με ηλικία γύρω στα 6 με 5,5 εκατομμύρια χρόνια πριν, δηλαδή κατά το τέλος της Μειόκαινου εποχής και αρχή της Πλειόκαινου. «Η εποχή αυτή», διευκρινίζει, «είναι σημαντική για την Ευρώπη γιατί ακριβώς τότε συνέβη η λεγόμενη «Μεσσηνιακή Κρίση Αλατότητας» που είχε ως αποτέλεσμα τεράστιες κλιματικές αλλαγές σε όλη τη περιοχή, με μέρος της Μεσογείου να έχει αποξηραθεί». Για τον ίδιο, αυτό που είναι σημαντικό, είναι ότι η ερπετοπανίδα των Μαραμένων «είναι μακράν η πιο πλούσια εκείνης της εποχής σε όλη την Ευρώπη» και αποτελείται από τουλάχιστον 30 διαφορετικά είδη σαλαμάνδρων, βατράχων, χελωνών, σαυρών και φιδιών. Ανάμεσά τους, εκτός από τα δύο νέα φίδια, ξεχωρίζουν οι γιγάντιες σαλαμάνδρες, παρόμοιες με τον σημερινό Andrias της Κίνας, οι κόμπρες, οι μεγαλόσωμες οχιές, οι βαράνοι που είναι μεγαλόσωμες σαύρες και οι άποδες σαύρες κονάκι και τυφλίτης που ζουν και σήμερα στην Ελλάδα, καθώς και μια τρίτη άποδη σαύρα που έχει πλέον εξαφανιστεί απο την Ευρώπη, ο Οφίσαυρος (Ophisaurus) «Κατά τη Μεσσηνιακή Κρίση Αλατότητας ένα μεγάλο μέρος της Μεσογείου «στράγγιξε», αποξηράθηκε, δημιουργώντας τύπους ερήμου και γι΄ αυτό εικάζουμε ότι ευνοήθηκε η μετανάστευση κάποιων ζώων από περιοχές της Ασίας ή της Αφρικής, στην Ευρώπη» αναφέρει ο Δρ. Γεωργαλής. «Στα Μαραμένα όμως», συνεχίζει, «έχουμε κάτι εξωπραγματικό, με 30 τουλάχιστον διαφορετικά είδη ερπετοπανίδας, που ξεπερνάει κατά πολύ, οτιδήποτε άλλο στην Ευρώπη». Πώς όμως εξηγεί αυτό το φαινόμενο της συγκέντρωσης εντυπωσιακού αριθμού ερπετοπανίδας στα Μαραμένα; «Πιστεύουμε ότι η θέση, ο Ελλαδικός δηλαδή χώρος, έδρασε ως χώρος καταφυγίου για τα ερπετά και αμφίβια της κεντρικής Ευρώπης τα οποία εξαφανίστηκαν από κείνη την περιοχή. Ζώα από τα Μαραμένα που είναι τελείως νέα είδη και δεν έχουν κανένα συγγενή πουθενά, δεν μπορούμε να καταλάβουμε από που ήρθαν και πιθανολογούμε ότι «μετανάστευσαν» από την Αφρική εκμεταλλευόμενα τις ερήμους που δημιουργήθηκαν από την αλατότητα για να περάσουν από την Αφρική στην Ελλάδα». Αν και χαρακτηρίζει την περιοχή ως έναν «παράδεισο για τα ερπετά», ο κ. Γεωργαλής θεωρεί ότι απαιτείται σίγουρα πιο πλήρες υλικό για να πούμε με βεβαιότητα πού οφείλεται το γεγονός αυτό. Η ύπαρξη όμως πληθυσμού από κόμπρες και βαράνους, αποδεικνύει, σύμφωνα με τον επιστήμονα, ότι στην περιοχή υπήρχε ένα θερμό κλίμα με υγρασία, λόγω μίας λίμνης και ενός δάσους με ανοίγματα. Ειδικά δε για τους βαράνους, ο Δρ. Γεωργαλής έχει εντοπίσει τέσσερις διαφορετικούς τύπους δοντιών, γεγονός που αποδεικνύει είτε ότι υπάρχουν περισσότερα είδη είτε ότι υπάρχει κάποια ποικιλομορφία μέσα στο ίδιο είδος. «Συνήθως στην Ευρώπη βρίσκουμε ένα ή δυο τύπους, αλλά τα απολιθώματα δοντιών που βρήκαμε διαφέρουν στην κυρτότητα και στο πόσο κοφτερά είναι» σημειώνει. Καταλήγοντας, ο Δρ. Γεωργαλής τονίζει ότι θα συνεχίσει τις έρευνες σε όλο τον ελλαδικό χώρο, καθώς υπάρχει πολύ υλικό για να μελετηθεί και η επιστημονική του δημοσίευση αποτελεί ίσως «μια καλή ευκαιρία για να μάθουν στην περιοχή των Σερρών τη σημασία του τόπου τους».",https://www.tanea.gr/2019/11/06/science-technology/periergofis-kai-paraksenofis-dyo-proistorika-fidia-pou-vrethikan-mono-stin-ellada/
Tech,tanea.gr,Η υπογονιμότητα των γυναικών Νεάντερταλ ίσως οδήγησε στην εξαφάνιση τους,29 Μαΐου 2019 | 23:54,tanea.gr,"Μια ελαφρά πτώση στη γονιμότητα των γυναικών Νεάντερταλ, που κράτησε για χιλιάδες χρόνια, θα μπορούσε να εξηγήσει την εξαφάνιση αυτού του είδους , σύμφωνα με μια μελέτη που δημοσιεύεται σήμερα στην αμερικανική επιστημονική επιθεώρηση PLOS ONE. Οι Νεάντερταλ ζούσαν στην Ευρώπη πριν από περίπου 400.000-40.000 χρόνια και η εξαφάνισή τους συμπίπτει με την εμφάνιση του Homo sapiens, του δικού μας είδους. Όμως η ακριβής αιτία αυτής της εξαφάνισης παραμένει ένα αίνιγμα: σφαγιάστηκαν από τον «Σοφό άνθρωπο»; Πέθαναν από επιδημίες; Ή μήπως αποδυναμώθηκαν σταδιακά, καθώς είχαν να αντιμετωπίσουν ένα πιο επιδέξιο και εξυπνότερο είδος που άρπαζε όλους τους πόρους; Ερευνητές του CNRS ανέπτυξαν ένα απλό μαθηματικό μοντέλο για να προσομοιώσουν τα σενάρια που θα οδηγούσαν στην εξαφάνιση των Νεάντερταλ μέσα σε διάστημα 10.000 ετών ή και ακόμη μικρότερο. Εισάγοντας διαφορετικές παραμέτρους καθώς και τα ελάχιστα πράγματα που γνωρίζουμε για αυτό το είδος ανθρωπίδη, κατέληξαν στο συμπέρασμα ότι ορισμένες υποθέσεις δεν ευσταθούν: για παράδειγμα, η αύξηση της θνησιμότητας, σε παιδιά και ενήλικες, λόγω συγκρούσεων ή επιδημιών. Κάτι τέτοιο θα οδηγούσε υπεροβολικά γρήγορα στην εξόντωσή τους, όπως εξήγησε η Σιλβάνα Κοντέμι, ανθρωπολόγος και εκ των συγγραφέων της μελέτης. Αντιθέτως, η πολύ μικρή μείωση της γονιμότητας των νέων γυναικών (κάτω των 20 ετών) πράγματι οδηγεί στην εξαφάνιση του πληθυσμού τους μέσα σε χρονικό διάστημα των 10.000 ετών. «Αυτή η μείωση είναι πολύ μικρή, όμως αρκεί για να εξαφανιστούν οι Νεάντερταλ», πρόσθεσε η καθηγήτρια. Η άφιξη του Homo sapiens έπαιξε ίσως καθοριστικό ρόλο, καθώς μειώθηκε η διαθέσιμη τροφή για τους Νεάντερταλ. Και ο υποσιτισμός, η μείωση των προσλαμβανόμενων θερμίδων, είναι καταστροφικός για την εγκυμοσύνη. Οι ερευνητές τονίζουν ότι ίσως να κατάφεραν να εξηγήσουν το «πώς», όχι όμως και το «γιατί». Και όσο τα απολιθώματα αυτής της περιόδου παραμένουν ελάχιστα, μόνο υποθέσεις μπορούν να κάνουν για το γιατί οι νεαρές Νεαντερτάλιες άρχισαν ξαφνικά να γεννούν λιγότερα μωρά. Πηγή: ΑΠΕ-ΜΠΕ-AFP  ",https://www.tanea.gr/2019/05/29/science-technology/i-ypogonimotita-ton-gynaikon-neantertal-isos-odigise-stin-eksafanisi-tous/
Tech,tanea.gr,Η υπογονιμότητα των γυναικών Νεάντερταλ οδήγησε στην εξαφάνιση του είδους,30 Μαΐου 2019 | 09:57,tanea.gr,"Μια ελαφρά πτώση στη γονιμότητα των γυναικών Νεάντερταλ, που κράτησε χιλιάδες χρόνια, θα μπορούσε να εξηγήσει την εξαφάνιση αυτού του είδους ανθρωπίδη, σύμφωνα με μια μελέτη που δημοσιεύτηκε στην αμερικανική επιστημονική επιθεώρηση PLOS ONE. Οι Νεάντερταλ ζούσαν στην Ευρώπη πριν από περίπου 400.000-40.000 χρόνια, και η εξαφάνισή τους συμπίπτει με την εμφάνιση του Homo sapiens, του δικού μας είδους. Όμως, η ακριβής αιτία αυτής της εξαφάνισης παραμένει ένα αίνιγμα: σφαγιάστηκαν από τον «Σοφό άνθρωπο»; Πέθαναν από επιδημίες; Ή μήπως αποδυναμώθηκαν σταδιακά, καθώς είχαν να αντιμετωπίσουν ένα πιο επιδέξιο και εξυπνότερο είδος, που άρπαζε όλους τους πόρους; Ερευνητές του CNRS ανέπτυξαν ένα απλό μαθηματικό μοντέλο για να προσομοιώσουν τα σενάρια που θα οδηγούσαν στην εξαφάνιση των Νεάντερταλ μέσα σε διάστημα 10.000 ετών ή και ακόμη μικρότερο. Εισάγοντας διαφορετικές παραμέτρους, καθώς και τα ελάχιστα πράγματα που γνωρίζουμε γι’ αυτό το είδος ανθρωπίδη, κατέληξαν στο συμπέρασμα ότι ορισμένες υποθέσεις δεν ευσταθούν: για παράδειγμα, η αύξηση της θνησιμότητας, σε παιδιά και ενήλικες, λόγω συγκρούσεων ή επιδημιών. Κάτι τέτοιο θα οδηγούσε υπερβολικά γρήγορα στην εξόντωσή τους, όπως εξήγησε η Σιλβάνα Κοντέμι, ανθρωπολόγος και εκ των συγγραφέων της μελέτης. Αντιθέτως, η πολύ μικρή μείωση της γονιμότητας των νέων γυναικών (κάτω των 20 ετών) πράγματι οδηγεί στην εξαφάνιση του πληθυσμού τους μέσα σε χρονικό διάστημα 10.000 ετών. «Αυτή η μείωση είναι πολύ μικρή, όμως αρκεί για να εξαφανιστούν οι Νεάντερταλ» πρόσθεσε η καθηγήτρια. Η άφιξη του Homo sapiens έπαιξε ίσως καθοριστικό ρόλο, καθώς μειώθηκε η διαθέσιμη τροφή για τους Νεάντερταλ. Και ο υποσιτισμός, η μείωση των προσλαμβανόμενων θερμίδων, είναι καταστροφικός για την εγκυμοσύνη. Οι ερευνητές τονίζουν ότι ίσως να κατάφεραν να εξηγήσουν το «πώς», όχι όμως και το «γιατί». Και όσο τα απολιθώματα αυτής της περιόδου παραμένουν ελάχιστα, μόνο υποθέσεις μπορούν να κάνουν σχετικά με το γιατί οι νεαρές Νεαντερτάλιες άρχισαν ξαφνικά να γεννούν λιγότερα μωρά. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/05/30/science-technology/i-ypogonimotita-ton-gynaikon-neantertal-odigise-stin-eksafanisi-tou-eidous/
Tech,tanea.gr,Ανασύνθεσαν το πρόσωπο μαχήτριας των Βίκινγκ που έζησε πριν 1.000 χρόνια,3 Νοεμβρίου 2019 | 20:59,tanea.gr,"Το πρόσωπο μίας γυναίκας, πολεμίστριας των Βίκινγκ που έζησε πριν από 1.000 χρόνια επαναδημιούργησαν οι επιστήμονες. Το πρόσωπο της φωτογραφίας δεν είναι τυχαίο, αλλά βασίζεται σε σκελετό που βρέθηκε σε νεκροταφείο Βίκινγκ στη Νορβηγία και τώρα είναι στο Μουσείο Πολιτιστικής Ιστορίας του Όσλο. Σύμφωνα με τους επιστήμονες, παρ’ όλο που τα λείψανα είχαν ήδη αναγνωριστεί ως θηλυκά, αρχικά δεν θεωρήθηκε πως πρόκειται για πολεμίστρια, «απλώς και μόνο επειδή η νεκρή ήταν γυναίκα», δήλωσε η αρχαιολόγος Ella Al-Shamahi στο «The Guardian». Η πρώτη (και με την βούλα) γυναίκα μαχήτρια των Βίκινγκ Οι ερευνητές ανακάλυψαν επίσης ένα βαθούλωμα στο κεφάλι της, το οποίο φαίνεται να προκλήθηκε από ξίφος. Δεν είναι σαφές εάν ο βίαιος τραυματισμός ήταν η αιτία του θανάτου της, ωστόσο πιστεύεται ότι είναι «η πρώτη απόδειξη που βρέθηκε ποτέ για γυναίκα Βίκινγκ η οποία τραυματίστηκε σε μάχη», σύμφωνα με την κ. Al-Shamahi. Πώς δημιουργήθηκε το πρόσωπό της Ωστόσο οι Βρετανοί επιστήμονες κατάφεραν να δημιουργήσουν ξανά την μορφή της, χρησιμοποιώντας τεχνολογία αιχμής αναγνώρισης προσώπου. Το πρόσωπο δημιουργήθηκε ανατομικά από τους μυς και την επίστρωση του δέρματος και μάλιστα το ντοκιμαντέρ αναμένεται να προβληθεί στο National Geographic. Επίσης με την βοήθεια της τεχνολογίας, αναδημιουργήθηκε και ο τάφος της συγκεκριμένης γυναίκας που δείχνει ότι είχε θαφτεί με όπλα.",https://www.tanea.gr/2019/11/03/science-technology/anasynthesan-to-prosopo-maxitrias-ton-vikingk-pou-ezise-prin-1-000-xronia/
Tech,tanea.gr,"Facebook: «Κατέβασε» 2,2 δισ. σελίδες με fake λογαριασμούς",24 Μαΐου 2019 | 08:45,tanea.gr,"Το Facebook γνωστοποίησε ότι στο πρώτο τρίμηνο φέτος απενεργοποίησε 2,19 δισεκατομμύρια fake λογαριασμούς χρηστών. Συνολικά, στο εξάμηνο Οκτωβρίου 2018-Μαρτίου 2019 έχει διαγράψει περισσότερα από τρία δισεκατομμύρια λογαριασμούς. Συνολικά εκτιμάται ότι περίπου το 5% των 2,4 δισεκατομμυρίων ενεργών μηνιαίων χρηστών είναι ψευδο-λογαριασμοί (fake), που δεν έχουν ακόμη ανακαλυφθεί. Όπως, εξάλλου, αναφέρεται στην τελευταία έκθεση του κοινωνικού δικτύου, την ίδια εξάμηνη περίοδο αφαιρέθηκαν από το περιεχόμενο του Facebook πάνω από επτά εκατομμύρια αναρτήσεις με «λόγο μίσους» (τα τέσσερα εκατομμύρια φέτος). Στο πρώτο τρίμηνο του 2019 υποβλήθηκαν επίσης πάνω από ένα εκατομμύριο ενστάσεις από χρήστες, επειδή αναρτήσεις τους διαγράφηκαν ως «λόγος μίσους» και, από αυτές, περίπου 150.000 τελικά αποκαταστάθηκαν. Ταυτόχρονα, ο διευθύνων σύμβουλος του μεγαλύτερου κοινωνικού δικτύου Μαρκ Ζάκερμπεργκ, απαντώντας στις ολοένα συχνότερες αιτιάσεις και προτάσεις να διασπαστεί το Facebook, επειδή έχει γίνει πολύ μεγάλο, δήλωσε ότι η διάσπαση δεν είναι λύση και ότι αντίθετα, χάρη στο μέγεθός του, έχει καταφέρει να αμύνεται αποτελεσματικά ενάντια στις προκλήσεις και τα προβλήματα του επιβλαβούς, παραπλανητικού και προπαγανδιστικού περιεχομένου. «Δεν νομίζω ότι η λύση της διάσπασης της εταιρείας θα αποδώσει. Η επιτυχία της εταιρείας μας έχει επιτρέψει να χρηματοδοτήσουμε αυτές τις προσπάθειες σε μαζική κλίμακα. Νομίζω ότι το ποσό στον προϋπολογισμό μας που αφορά τα συστήματα ασφαλείας μας, είναι μεγαλύτερο από το σύνολο των εσόδων του Twitter φέτος», ανέφερε ο Ζάκερμπεργκ, σύμφωνα με το BBC και το Γαλλικό Πρακτορείο και υποστήριξε ότι τυχόν διάσπαση του Facebook σε μικρότερες εταιρείες «θα επιδεινώσει τα προβλήματα». Αρνήθηκε, επίσης, ότι το Facebook ελέγχει την ψηφιακή διαφημιστική αγορά, όπου, όπως είπε, η Google κατέχει την ηγετική θέση. «Νομίζω ότι συνιστούν κάπως υπερβολή οι ισχυρισμοί πως βρισκόμαστε σε κάποιου είδους κυρίαρχη θέση», τόνισε. Το Facebook δήλωσε ότι η συνεχής αύξηση στη διαγραφή ψευδο-λογαριασμών (fake) οφείλεται στο ότι κάποιοι «κακόβουλοι παράγοντες», κυρίως spammers που θέλουν να βγάλουν χρήματα, χρησιμοποιούν αυτοματοποιημένες μεθόδους για να δημιουργήσουν μεγάλους αριθμούς τέτοιων λογαριασμών. Όμως το Facebook υποστηρίζει πως μπορεί πλέον να εντοπίζει και να διαγράφει την μεγάλη πλειονότητα τους μέσα σε μερικά λεπτά, προτού οι λογαριασμοί αυτοί προλάβουν «να προκαλέσουν κάποια ζημιά». Η έκθεση του Facebook αναφέρει ότι για κάθε 10.000 αναρτήσεις που βλέπουν οι χρήστες, λιγότεροι από 14 άνθρωποι βλέπουν γυμνό, περίπου 25 βλέπουν περιεχόμενο βίας, λιγότεροι από τρεις βλέπουν κάτι που αφορά κακοποίηση παιδιών ή προπαγάνδα τρομοκρατών. Επίσης το Facebook πήρε μέτρα ενάντια σε 900.000 αναρτήσεις που σχετίζονταν με πωλήσεις ναρκωτικών, από τις οποίες οι περισσότερες (το 83%) διαγράφηκαν αυτόματα από το «έξυπνο» λογισμικό του. Πηγή: ΑΠΕ – ΜΠΕ  ",https://www.tanea.gr/2019/05/24/science-technology/facebook-katevase-22-dis-selides-me-fake-logariasmous/
Tech,tanea.gr,Σας έκλεψαν το κινητό; Δείτε τι πρέπει να κάνετε αμέσως,3 Ιουνίου 2019 | 13:35,tanea.gr,"Τα smartphone έχουν μπει τόσο καταλυτικά στη ζωή μας τα τελευταία χρόνια, που δεν θα ήταν υπερβολή να πει κανείς πως αποτελούν προέκταση του χεριού μας. Μαζί τους έχουν φέρει αναπόφευκτα και τον… εφιάλτη της σύγχρονης εποχής, τον κίνδυνο απώλειάς τους. Ευτυχώς όμως η τεχνολογία έχει προχωρήσει πολύ και σε αυτό τον τομέα και οι ειδικοί έχουν επινοήσει διάφορα μέτρα τα οποία μπορούμε να λάβουμε για να προστατεύσουμε τα προσωπικά μας δεδομένα. Δείτε τι πρέπει να κάνετε σε περίπτωση που αντιληφθείτε πως το αγαπημένο σας smartphone έκανε φτερά: 1. Ασφαλίστε το κινητό:  κλειδώστε την οθόνη με κωδικό, δακτυλικό αποτύπωμα ή ακόμα και αναγνώριση προσώπου. Αν έχετε τη δυνατότητα, κλειδώστε ακόμα και το «φόρτωμα» του λειτουργικού όταν ανοίγετε το τηλέφωνο. 2. Ενεργοποιήστε την εφαρμογή ανεύρεσης:  στο Android η Google έχει συμπεριλάβει τη λειτουργία «Find My Device» την οποία θα βρείτε στις ρυθμίσεις, στην Ασφάλεια, και που πρέπει να ενεργοποιήσετε, μαζί με την Τοποθεσία. 3. Ενεργοποιήστε το εκ του μακρόθεν κλείδωμα:  αν σας κλέψουν το κινητό, μπαίνετε άμεσα στο site  android.com/find , δίνετε τον λογαριασμό σας στο Gmail και η εφαρμογή αρχίζει να ψάχνει τη συσκευή σας και αν τη βρει μπορείτε να την κλειδώσετε ή και να διαγράψετε τα πάντα. 4. Μην αναζητήσετε τους κλέφτες:  αν εντοπίσετε το κινητό σας, μην επιχειρήσετε να το ψάξετε μόνοι σας, αλλά ενημερώστε την αστυνομία.",https://www.tanea.gr/2019/06/03/science-technology/sas-eklepsan-to-kinito-deite-ti-prepei-na-kanete-amesos/
Tech,tanea.gr,Ρομπότ μαθαίνει μόνο του να γράφει «γειά σας» στα ελληνικά,28 Μαΐου 2019 | 08:57,tanea.gr,"Ένα νέο ρομπότ στις ΗΠΑ έχει μάθει μόνο του να γράφει «γειά σας» στα ελληνικά και σε άλλες εννέα πολύ διαφορετικές γλώσσες όπως αγγλικά, ιαπωνικά, κινεζικά, χίντι, ούρντου κ.α. Είναι ακόμη σε θέση να σκιτσάρει ένα αντίγραφο της «Μόνα Λίζα» του Λεονάρντο ντα Βίντσι. Πρόκειται για δημιούργημα ρομποτιστών του Πανεπιστημίου Μπράουν του Ρόουντ Άιλαντ, με επικεφαλής τον ιαπωνικής καταγωγής Ατσουνόμπου Κοτάνι. Το ρομπότ διαθέτει ένα ειδικό αλγόριθμο που του επιτρέπει να αναπαράγει -με μια πένα που κρατά με το ρομποτικό χέρι του- διάφορες εικόνες ή λέξεις, απλώς κοιτώντας τις. Ο αλγόριθμος χρησιμοποιεί δύο δίκτυα βαθιάς μάθησης που αναλύουν τις εικόνες μιας λέξης ή ενός σκίτσου και συμπεραίνουν ποιες είναι οι καλύτερες «μολυβιές» για να αναδημιουργηθεί η φράση ή το σκίτσο. Αντίθετα με άλλα ρομπότ που χρειάζεται να προγραμματισθούν και να τροφοδοτηθούν με σχετικές πληροφορίες εκ των προτέρων, το νέο ρομπότ μαθαίνει μόνο του πώς να γράφει κάτι που δεν έχει ξαναδεί ποτέ πριν. Έτσι, αν δει κάπου γραμμένη τη φράση «γειά σας» στα ελληνικά ή σε άλλη γλώσσα, το ρομπότ μπορεί να τη γράψει και αυτό. Όπως είπε ο Κοτάνι, «είναι δύσκολο για τους ανθρώπους να διακρίνουν αν η φράση έχει γραφτεί από το ρομπότ ή από ανθρώπινο χέρι». Το ίδιο ισχύει και με τα σκίτσα. Οι δημιουργοί του ρομπότ θα το παρουσιάσουν εντός του Μαΐου στη Διεθνή Συνδιάσκεψη Ρομποτικής και Αυτοματισμού. Η ακρίβεια του στην αναπαραγωγή χαρακτήρων από διάφορες γλώσσες φθάνει το 93% (μεγαλύτερη από ένα εξάχρονο παιδί όπως έδειξαν τα συγκριτικά τεστ) και επιδέχεται περαιτέρω βελτίωσης. Οι ερευνητές οραματίζονται ότι στο μέλλον τέτοια ρομπότ θα επικοινωνούν καλύτερα με τους ανθρώπους στη δουλειά, αφήνοντας «χειρόγραφες» αυτοκόλλητες σημειώσεις, σκιτσάροντας διαγράμματα κ.α.  ",https://www.tanea.gr/2019/05/28/science-technology/rompot-mathainei-mono-tou-na-grafei-geia-sas-sta-ellinika/
Tech,tanea.gr,Η Ελλάδα στις 42 χώρες που υιοθέτησαν τις αρχές του ΟΟΣΑ για την τεχνητή νοημοσύνη,23 Μαΐου 2019 | 11:27,tanea.gr,"Οι 36 χώρες μέλη του ΟΟΣΑ (μεταξύ των οποίων η Ελλάδα) και άλλα έξι κράτη υιοθέτησαν, επίσημα, τις πρώτες κατευθυντήριες οδηγίες για τη χάραξη διεθνούς πολιτικής σχετικά με την τεχνητή νοημοσύνη. Οι 42 χώρες συμφώνησαν να ακολουθήσουν πλέον μια σειρά από διεθνή πρότυπα, προκειμένου να διασφαλίσουν ότι τα κάθε είδους ‘έξυπνα’ συστήματα θα σχεδιάζονται με τρόπο ασφαλή, δίκαιο και αξιόπιστο, βάζοντας σε προτεραιότητα τις ανάγκες των ανθρώπων και καθιστώντας υπεύθυνους τους δημιουργούς και λειτουργούς των συστημάτων τεχνητής νοημοσύνης απέναντι στην κοινωνία. Οι Αρχές παρουσιάστηκαν και υιοθετήθηκαν στην ετήσια υπουργική σύνοδο του ΟΟΣΑ στο Παρίσι (22 και 23 Μαΐου), η οποία φέτος είχε ως κεντρικό θέμα «Τιθασεύοντας τον ψηφιακό μετασχηματισμό προς όφελος της βιώσιμης ανάπτυξης». Είχε προηγηθεί ο σχηματισμός μιας πολυμελούς ομάδας εμπειρογνωμόνων από τις κυβερνήσεις, τα πανεπιστήμια, τις επιχειρήσεις τεχνολογίας, την κοινωνία των πολιτών, τους διεθνείς οργανισμούς και τα συνδικάτα, που μελέτησαν το θέμα και υπέβαλαν τις προτάσεις τους. Ο γενικός γραμματέας του ΟΟΣΑ ‘Ανχελ Γκουρία δήλωσε ότι «η τεχνητή νοημοσύνη φέρνει επανάσταση στον τρόπο που ζούμε και δουλεύουμε, παρέχοντας σημαντικά οφέλη στις κοινωνίες και στις οικονομίες μας. Όμως φέρνει επίσης στο προσκήνιο νέες προκλήσεις και πυροδοτεί άγχη και ηθικές ανησυχίες. Αυτό μεταφέρει στις κυβερνήσεις την ευθύνη να διασφαλίσουν ότι τα συστήματα τεχνητής νοημοσύνης σχεδιάζονται με τρόπο που σέβεται τις αξίες μας και τους νόμους, ώστε οι άνθρωποι να μπορούν να εμπιστευθούν ότι η ασφάλειά τους και η προστασία της ιδιωτικότητας τους θα παραμείνουν ζητήματα υψίστης σημασίας». Όπως είπε ο επικεφαλής του Οργανισμού, «αυτές οι Αρχές για την Τεχνητή Νοημοσύνη θα αποτελέσουν ένα παγκόσμιο σημείο αναφοράς για τη δημιουργία αξιόπιστης τεχνητής νοημοσύνης, έτσι ώστε να μπορέσουμε να αξιοποιήσουμε τις ευκαιρίες της με τρόπο που θα αποφέρει τα καλύτερα δυνατά αποτελέσματα για όλους». Οι Αρχές έχουν την υποστήριξη της Ευρωπαϊκής Επιτροπής, η ομάδα ειδικών της οποίας έχει ήδη δώσει στη δημοσιότητα τις δικές της «Κατευθυντήριες οδηγίες Ηθικής για αξιόπιστη Τεχνητή Νοημοσύνη». Οι Αρχές του ΟΟΣΑ θα συζητηθούν στην επόμενη σύνοδο κορυφής G20 στην Ιαπωνία, ενώ παράλληλα οι ειδικοί ψηφιακής πολιτικής του ΟΟΣΑ θα βασιστούν στις Αρχές για να παρουσιάσουν μέσα στους επόμενους μήνες πρακτικές οδηγίες που θα διασφαλίσουν την υλοποίηση των κατευθυντήριων οδηγιών σε διεθνές και εθνικό επίπεδο. Αν και τα κείμενα τέτοιων Αρχών δεν είναι δεσμευτικά από νομική άποψη, όπως έχει δείξει η ανάλογη εμπειρία του ΟΟΣΑ σε άλλα πεδία πολιτικής (π.χ. για την εταιρική διακυβέρνηση ή την ιδιωτικότητα), ασκούν σημαντική επιρροή στη διαμόρφωση των διεθνών προτύπων και κανόνων, βοηθώντας τις κυβερνήσεις να σχεδιάσουν και να αναπροσαρμόσουν ανάλογα την εθνική νομοθεσία τους. Επιγραμματικά οι Αρχές του ΟΟΣΑ δηλώνουν ότι:* Η τεχνητή νοημοσύνη πρέπει να ωφελεί τους ανθρώπους και τον πλανήτη, προωθώντας την ανάπτυξη που δεν θα αποκλείει κανέναν, τη βιώσιμη ανάπτυξη και την καθολική ευημερία. * Τα συστήματα τεχνητής νοημοσύνης πρέπει να σχεδιάζονται με τρόπο που σέβεται το κράτος δικαίου, τα ανθρώπινα δικαιώματα, τις δημοκρατικές αξίες και τη διαφορετικότητα, καθώς επίσης πρέπει να ενσωματώνουν τις κατάλληλες ασφαλιστικές δικλίδες, για παράδειγμα επιτρέποντας την ανθρώπινη επέμβαση, αν χρειαστεί, με τελικό στόχο μια ανοικτή και δίκαιη κοινωνία. * Πρέπει να υπάρχει διαφάνεια και υπεύθυνη λογοδοσία σχετικά με τα συστήματα τεχνητής νοημοσύνης, έτσι ώστε, μεταξύ άλλων, να διασφαλίζεται πως οι άνθρωποι καταλαβαίνουν πότε έρχονται σε επαφή με αυτά. * Τα συστήματα τεχνητής νοημοσύνης πρέπει να λειτουργούν με ασφαλή τρόπο στη διάρκεια της ζωής τους και οι δυνητικοί κίνδυνοι τους πρέπει συνεχώς να αξιολογούνται και να αντιμετωπίζονται. * Οι οργανισμοί και οι άνθρωποι που αναπτύσσουν, εγκαθιστούν ή λειτουργούν συστήματα τεχνητής νοημοσύνης, πρέπει να είναι υπεύθυνοι για τη σωστή λειτουργία τους, η οποία θα συνάδει με τις κατευθυντήριες αρχές του ΟΟΣΑ. Επίσης ο ΟΟΣΑ συμβουλεύει τις κυβερνήσεις:– Να διευκολύνουν τις δημόσιες και ιδιωτικές επενδύσεις για την έρευνα και ανάπτυξη που θα επιταχύνει τις καινοτομίες σχετικά με την αξιόπιστη τεχνητή νοημοσύνη. – Να προωθήσουν τη δημιουργία προσβάσιμων οικοσυστημάτων τεχνητής νοημοσύνης με τις κατάλληλες ψηφιακές υποδομές και τεχνολογίες, καθώς και τους μηχανισμούς που θα επιτρέπουν την ευρεία διάχυση των σχετικών δεδομένων και γνώσεων. – Να δημιουργήσουν ένα περιβάλλον πολιτικής που θα ανοίξει το δρόμο για την ανάπτυξη συστημάτων αξιόπιστης τεχνητής νοημοσύνης. – Να εφοδιάσουν τους ανθρώπους με τις δεξιότητες που χρειάζονται στην τεχνητή νοημοσύνη και να υποστηρίξουν τους εργαζόμενους για να κάνουν την μετάβαση από τις παραδοσιακές στις «έξυπνες» θέσεις εργασίας. – Να προωθήσουν τη διασυνοριακή και τη διατομεακή συνεργασία, ώστε τα κράτη να μοιρασθούν τις σχετικές πληροφορίες και να αναπτύξουν κοινές προδιαγραφές τεχνητής νοημοσύνης. Πηγή: ΑΠΕ-ΜΠΕ  ",https://www.tanea.gr/2019/05/23/science-technology/i-ellada-stis-42-xores-pou-yiothetisan-tis-arxes-tou-oosa-gia-tin-texniti-noimosyni/
Tech,tanea.gr,Γιατί ο Λεονάρντο Ντα Βίντσι δεν ολοκλήρωνε τα έργα του;,24 Μαΐου 2019 | 09:21,tanea.gr,"Ο Λεονάρντο Ντα Βίντσι δημιούργησε μερικά από τα πιο εμβληματικά έργα τέχνης στον κόσμο, αλλά, σύμφωνα με διάφορες ιστορικές πληροφορίες, συχνά δυσκολευόταν να ολοκληρώσει τα έργα του. Ακόμη και τη διάσημη «Μόνα Λίζα» ποτέ δεν την τελείωσε. Τώρα, 500 χρόνια μετά το θάνατο του, ένας επιστήμονας θεωρεί ως καλύτερη εξήγηση γι’ αυτή τη δυσκολία ότι ο μεγάλος καλλιτέχνης έπασχε από Διαταραχή Ελλειμματικής Προσοχής και Υπερκινητικότητας (ΔΕΠΥ). Ο ιταλικής καταγωγής καθηγητής Μάρκο Κατάνι του Ινστιτούτου Ψυχιατρικής, Ψυχολογίας και Νευροεπιστήμης του Βασιλικού Κολλεγίου (King’s) του Λονδίνου, ο οποίος έκανε τη σχετική δημοσίευση στο περιοδικό « Brain «, παρουσιάζει μια σειρά από στοιχεία για να στηρίξει τη θεωρία του. Υποστηρίζει ότι η ΔΕΠΥ μπορεί να εξηγήσει όχι μόνο την αναβλητικότητα και τη διάσπαση της προσοχής του Ντα Βίντσι, αλλά επίσης την εντυπωσιακή δημιουργικότητα του και την επιτυχή ενασχόληση του με τόσα διαφορετικά αντικείμενα από τα πεδία της τέχνης και της επιστήμης. «Αν και είναι αδύνατο να γίνει μια μεταθανάτια διάγνωση για κάποιον που έζησε πριν 500 χρόνια, είμαι πεπεισμένος ότι η ΔΕΠΥ είναι η πιο πειστική και επιστημονικά εύλογη υπόθεση που παρέχει εξήγηση για τη δυσκολία του Λεονάρντο να τελειώσει έργα του. Τα ιστορικά αρχεία δείχνουν ότι δαπανούσε υπερβολικά πολύ χρόνο για να σχεδιάζει τα έργα του, αλλά του έλειπε η επιμονή. Η ΔΕΠΥ θα μπορούσε να εξηγήσει διάφορες πλευρές του ταμπεραμέντου του Λεονάρντο και της παράξενης και ευμετάβλητης μεγαλοφυΐας του», δήλωσε ο Κατάνι. Η ΔΕΠΥ είναι μια διαταραχή της συμπεριφοράς, που μεταξύ άλλων χαρακτηρίζεται από συνεχή αναβλητικότητα και κωλυσιεργία, την αδυναμία ολοκλήρωσης των εργασιών που αναλαμβάνει κανείς, τη διαρκή περιπλάνηση του νου και μια αδιάκοπη αίσθηση σωματικής και ψυχικής ανησυχίας. Αν και συνήθως διαγιγνώσκεται κατά την παιδική ηλικία, μπορεί επίσης να διαγνωστεί για πρώτη φορά σε ενηλίκους, ακόμη και σε ανθρώπους με πετυχημένες καριέρες. Οι ιστορικές αναφορές για τη ζωή του αποκαλύπτουν ότι από παιδί ο Λεονάρντο δυσκολευόταν να τελειώσει ό,τι καταπιανόταν. Συνεχώς ήταν αεικίνητος, πηδώντας από το ένα πράγμα στο άλλο. Όπως συμβαίνει συνήθως με όσους έχουν ΔΕΠΥ, κοιμόταν πολύ λίγο και εργαζόταν συνεχώς μέρα-νύχτα, παίρνοντας κατά καιρούς σύντομους υπνάκους. Ήταν αριστερόχειρας και πιθανώς δυσλεκτικός, κάτι που επίσης συχνά αποτελούν γνωρίσματα των ατόμων με ΔΕΠΥ. ‘Αλλο διακριτικό γνώρισμα του ήταν η ακόρεστη περιέργεια, η οποία αποτελούσε τόσο ευλογία (τροφοδοτούσε τη δημιουργικότητα και πρωτοτυπία του), όσο και κατάρα (τον αποσπούσε συνεχώς με νέα ερεθίσματα). Ο Κατάνι τόνισε ότι, όπως δείχνει και η περίπτωση του Ντα Βίντσι, οι άνθρωποι με ΔΕΠΥ κάθε άλλο πρέπει να θεωρούνται παρά χαμηλής νοημοσύνης και προορισμένοι για μια ζωή γεμάτη προβλήματα. Βέβαια, όπως είπε, «ο ίδιος ο Λεονάρντο θεωρούσε τον εαυτό του κάποιον αποτυχημένο στη ζωή – πράγμα απίστευτο». Πηγή: ΑΠΕ-ΜΠΕ  ",https://www.tanea.gr/2019/05/24/science-technology/giati-o-leonarnto-nta-vintsi-den-oloklirone-ta-erga-tou/
Tech,tanea.gr,O μαθητής που επέλεξε η NASA στο One Channel,1 Ιουνίου 2019 | 23:07,tanea.gr,"O Κοσμάς Φριτζάλας, ο μαθητής του του 5ου λυκείου Βύρωνα, που έλαβε τη 2η θέση στον 23ο Πανελλήνιο Μαθητικό Διαγωνισμό Αστρονομίας και Διαστημικής 2018, που διοργανώνει η NASA, βρέθηκε στο πλατό της εκπομπής One Direct Weekend και μίλησε για την μοναδική εμπειρία που είχε την ευκαιρία να ζήσει, τους μελλοντικούς του επιστημονικούς στόχους αλλά και τα όνειρα ζωής του. Ο Κοσμάς Φριτζάλας και οι άλλοι νικητές από Γυμνάσια και Λύκεια της χώρας, θα δώσουν το παρών στις εγκαταστάσεις της NASA στο Χάντσβιλ της Αλαμπάμα, για να εκπαιδευθούν ως αστροναύτες. Πηγή:  onetv.gr ",https://www.tanea.gr/2019/06/01/science-technology/o-mathitis-pou-epelekse-i-nasa-sto-one-channel/
Tech,tanea.gr,Πέθανε ο νομπελίστας φυσικός Μάρεϊ Γκελ-Μαν,25 Μαΐου 2019 | 10:25,tanea.gr,"Απεβίωσε σε ηλικία 89 ετών ο Αμερικανός φυσικός Μάρεϊ Γκελ-Μαν, ένας από τους μεγάλους επιστήμονες του 20ού αιώνα, ο οποίος είχε τιμηθεί με το Νόμπελ Φυσικής του 1969 για τη σημαντική συμβολή του στη θεωρία των στοιχειωδών σωματιδίων. Ο θάνατος του επήλθε στο σπίτι του στη Σάντα Φε του Νέου Μεξικού, όπου ήταν συνιδρυτής και διακεκριμένος καθηγητής του Ινστιτούτου της πόλης. Υπήρξε επίσης ομότιμος καθηγητής Θεωρητικής Φυσικής στο Τεχνολογικό Ινστιτούτο της Καλιφόρνια (Caltech) και είχε εργαστεί για αρκετά χρόνια στο CERN. Ο Γκελ-Μαν ήταν αυτός που πρότεινε ότι τα πρωτόνια και τα νετρόνια δεν αποτελούν τους στοιχειώδεις δομικούς λίθους της ύλης, αλλά αποτελούνται από άλλα μικρότερα θεμελιώδη σωματίδια, τα οποία ονόμασε κουάρκ. Η ονομασία αυτή προέρχεται από την πρόταση «Three quarks for Muster Mark» στο μυθιστόρημα Finnegans Wake του Ιρλανδού Τζέιμς Τζόις. Αρκετά αργότερα αποδείχθηκε και πειραματικά η ύπαρξη των κουάρκ. Ο Γκελ-Μαν μεταμόρφωσε σε καθοριστικό βαθμό τη σωματιδιακή φυσική των δεκαετιών του 1950 και 1960, σύμφωνα με τους «Τάιμς της Νέας Υόρκης», με την εντυπωσιακή ικανότητα του να ανακαλύπτει απόκρυφα πρότυπα και σχέσεις ανάμεσα στα στοιχειώδη σωματίδια του σύμπαντος. Μεταξύ άλλων, επινόησε τον όρο κβαντική χρωματοδυναμική (QCD), προώθησε τη θεωρία των υπερχορδών και εμβάθυνε στη μελέτη της πολυπλοκότητας (ιδίως στο Sante Fe Institute). Έγραψε κι ένα εκλαϊκευτικό βιβλίο με τον χαρακτηριστικό τίτλο «The Quark and the Jaguar: Adventures in the Simple and the Complex» («Το κουάρκ και ο ιαγουάρος: Περιπέτειες στο απλό και στο πολύπλοκο»). Πολύγλωσσος, κοσμοπολίτης και με πολλαπλά ενδιαφέροντα από την αρχαιολογία και τη γλωσσολογία ως την ορνιθολογία, είχε κάτι από αναγεννησιακή φιγούρα. Είχε γεννηθεί το 1929 στο Μανχάταν από μετανάστες Εβραίους γονείς της Ανατολικής Ευρώπης. Σπούδασε με υποτροφία στο Πανεπιστήμιο Γιέηλ, πήρε το διδακτορικό του από το ΜΙΤ το 1951 και ο Ρόμπερτ Οπενχάιμερ («πατέρας» της ατομικής βόμβας) τον έφερε στο Ινστιτούτο Προηγμένων Μελετών του Πανεπιστημίου Πρίνστον, από όπου αργότερα πήγε στο Πανεπιστήμιο του Σικάγο και εργάσθηκε υπό την καθοδήγηση του διάσημου φυσικού Ενρίκο Φέρμι, προτού καταλήξει στο Caltech, όπου βρήκε το άλλο «ιερό τέρας» της Φυσικής, τον Ρίτσαρντ Φάινμαν. Είχε παντρευτεί δύο φορές, ενώ δήλωνε ανθρωπιστής και αγνωστικιστής. Πηγή: ΑΠΕ-ΜΠΕ  ",https://www.tanea.gr/2019/05/25/science-technology/pethane-o-nompelistas-fysikos-marei-gkel-man/
Tech,tanea.gr,Ελληνας επιστήμονας σχεδίασε φορητή συσκευή που παράγει οξυγόνο από διοξείδιο του άνθρακα,29 Μαΐου 2019 | 11:11,tanea.gr,"Μία μικρή φορητή συσκευή, σε μέγεθος κονσέρβας, που μπορεί να παράγει οξυγόνο από διοξείδιο του άνθρακα χάρη σε μία νέα μέθοδο και θα μπορούσε να αξιοποιηθεί για να αναπνέουν οι αστροναύτες στα μελλοντικά διαπλανητικά ταξίδια τους στον Άρη και αλλού, σχεδίασαν ερευνητές στις ΗΠΑ, με επικεφαλής έναν Έλληνα επιστήμονα της διασποράς. Είναι μία πρωτοποριακή μέθοδος που θα μπορούσε να βοηθήσει τους διαστημικούς εξερευνητές του μέλλοντος να δημιουργούν το δικό τους πολύτιμο οξυγόνο επί τόπου σε έναν άλλο πλανήτη ή δορυφόρο, εξοικονομώντας έτσι κόπο και χρήματα, αντί να μεταφέρουν αέρα από τη Γη. Η νέα τεχνολογία, που παρουσιάστηκε στο περιοδικό «Nature Communications», ανήκει στον Κωνσταντίνο Γιαπή, καθηγητή του Τμήματος Χημείας και Χημικών Μηχανικών του Τεχνολογικού Ινστιτούτου της Καλιφόρνιας (Caltech) και βασίζεται σε μία προηγούμενη έρευνά του. Το 2017 ο Έλληνας επιστήμονας είχε βρει μία πειστική εξήγηση γιατί οι κομήτες μπορούν να παράγουν αέριο οξυγόνο γύρω τους. Κάνοντας εργαστηριακά πειράματα σε συνθήκες που προσομοιάζουν στο διάστημα, ο κ. Γιαπής είχε δείξει, με σχετική δημοσίευση επίσης στο «Nature Communications», με ποιο τρόπο το μοριακό οξυγόνο (οξυγόνο σε αέρια μορφή) μπορεί να παραχθεί στην επιφάνεια των κομητών. Η μελέτη των κομητών επέτρεψε στον κ. Γιαπή να εστιάσει σε ένα νέο είδος χημικών αντιδράσεων. Οι περισσότερες αντιδράσεις απαιτούν ενέργεια, συνήθως σε μορφή θερμότητας. Όμως, ορισμένες ασυνήθιστες χημικές αντιδράσεις μπορούν να συμβούν όχι με θερμική αλλά με κινητική ενέργεια. Η ερευνητική ομάδα βρήκε ότι το μοριακό οξυγόνο μπορεί επίσης να παραχθεί μέσω αντιδράσεων του διοξειδίου του άνθρακα με ένα φύλλο χρυσού. Όταν τα μόρια του διοξειδίου του άνθρακα προσπίπτουν πάνω στο φύλλο χρυσού με μεγάλη ταχύτητα, τότε απελευθερώνεται μοριακό οξυγόνο από το ίδιο το διοξείδιο, το οποίο ουσιαστικά διασπάται. Ο κ. Γιαπής σχεδίασε μία συσκευή που δουλεύει σαν μικρός επιταχυντής σωματιδίων, μετατρέποντας τα μόρια του διοξειδίου σε ιόντα και μετά επιταχύνοντας τα ηλεκτρικά φορτισμένα μόρια με τη βοήθεια ενός ηλεκτρικού πεδίου. Όταν αυτά προσκρούουν με ταχύτητα πάνω σε μία επιφάνεια, παράγεται τελικά οξυγόνο. Όπως υποστηρίζει, η ίδια αντίδραση μπορεί να λάβει χώρα και σε μικρότερη ταχύτητα, πράγμα που πιθανώς εξηγεί γιατί υπάρχει κάποια μικρή ποσότητα οξυγόνου ψηλά στην αρειανή ατμόσφαιρα. Μέχρι τώρα οι επιστήμονες θεωρούσαν ότι το λιγοστό ατμοσφαιρικό οξυγόνο του Άρη δημιουργείται από την υπεριώδη ηλιακή ακτινοβολία που αντιδρά με τα μόρια διοξειδίου του άνθρακα του αέρα του γειτονικού πλανήτη. Όμως, ο Έλληνας επιστήμονας θεωρεί πιθανό ότι το αρειανό οξυγόνο μπορεί επίσης να παράγεται όταν σωματίδια σκόνης επιταχύνονται πολύ στην ατμόσφαιρα και συγκρούονται με μόρια διοξειδίου. Όπως δήλωσε στο Αθηναϊκό-Μακεδονικό Πρακτορείο Ειδήσεων, «η κατανόηση της νέας αντίδρασης μας επέτρεψε να σχεδιάσουμε έναν μικρό αντιδραστήρα πλάσματος, μία φορητή συσκευή παραγωγής οξυγόνου στο μέγεθος μιας κούπας καφέ, που είναι σε θέση να λειτουργεί στη χαμηλής πίεσης ατμόσφαιρα του Άρη, η οποία αξιοποιεί άλλες διαδικασίες, καθώς και τη συγκεκριμένη αντίδραση, για να παράγει πολύ περισσότερο οξυγόνο. Αυτή η τεχνολογία είναι ήδη τώρα διαθέσιμη για δοκιμές και παρέχει μία βιώσιμη εναλλακτική για την αναπνοή στον Άρη». Ο αντιδραστήρας που έχει δημιουργήσει ο κ. Γιαπής είναι προς το παρόν πολύ χαμηλής απόδοσης, αφού παράγει μόνο ένα έως δύο μόρια οξυγόνου για κάθε 100 μόρια διοξειδίου που επιταχύνονται. Όμως, ο ίδιος πιστεύει ότι η συσκευή μπορεί να βελτιωθεί μελλοντικά, ώστε να δημιουργεί αρκετό αέρα για να αναπνέουν οι αστροναύτες στον Άρη. Αλλά και στη Γη η ίδια συσκευή θα μπορούσε να χρησιμοποιηθεί για να αφαιρεί από την ατμόσφαιρα διοξείδιο του άνθρακα (ένα «αέριο του θερμοκηπίου» που προκαλεί υπερθέρμανση) και να το μετατρέπει σε οξυγόνο, βοηθώντας έτσι στη μάχη κατά της κλιματικής αλλαγής. «Είναι η τελική συσκευή; Όχι. Είναι μία συσκευή που θα μπορούσε να λύσει το πρόβλημα στον Άρη; Όχι, Αλλά είναι μία συσκευή που μπορεί να κάνει κάτι πολύ δύσκολο», σημείωσε ο Έλληνας επιστήμονας και πρόσθεσε: «Κάνουμε μερικά τρελά πράγματα με αυτόν τον αντιδραστήρα». Την έρευνα έχουν χρηματοδοτήσει το Εθνικό Ίδρυμα Επιστημών (NSF) και το υπουργείο Ενέργειας των ΗΠΑ, καθώς επίσης το Κοινό Κέντρο για την Τεχνητή Φωτοσύνθεση. Ο Κ. Γιαπής αποφοίτησε το 1983 από τη Σχολή Χημικών Μηχανικών του ΕΜΠ στην Αθήνα, πήρε το διδακτορικό του το 1989 από το Τμήμα Χημικών Μηχανικών του Πανεπιστημίου της Μινεσότα και έως το 1992 διεξήγαγε μεταδιδακτορική έρευνα στα Εργαστήρια ΑΤ&Τ Bell στο Νιού Τζέρσι. Έκτοτε διδάσκει στο Caltech και η έρευνά του σήμερα εστιάζεται στη χημεία πλάσματος, στη δυναμική αλληλεπίδραση αερίων-επιφανειών, στη νανοεπιστήμη, αλλά και στην αστροφυσική. Πηγή ΑΠΕ-ΜΠΕ  ",https://www.tanea.gr/2019/05/29/science-technology/ellinas-epistimonas-sxediase-foriti-syskeyi-pou-paragei-oksygono-apo-diokseidio-tou-anthraka/
Tech,tanea.gr,Έξι φυσικοί του ΕΜΠ στους ερευνητές με την μεγαλύτερη επιρροή παγκοσμίως,23 Μαΐου 2019 | 17:25,tanea.gr,"Μια ακόμη σημαντική διάκριση για τους εκπροσώπους ελληνικού πανεπιστημίου έρχεται να προστεθεί στις προηγούμενες επιτυχίες των ανωτάτων Ιδρυμάτων της χώρας. Έξι Καθηγητές Φυσικής του Εθνικού Μετσοβίου Πολυτεχνείου βρίσκονται στους πρώτους 200 από τους 672 ερευνητές με την μεγαλύτερη επιρροή παγκοσμίως (Most Highly Cited Researcher, h>100) στη διεθνή κατάταξη Webometrics 2019, στη Φυσική Υψηλών Ενεργειών (High Energy Physics). Μάλιστα, όπως αναφέρουν οι εκπρόσωποι του Ιδρύματος, ο καθηγητής Γεώργιος Τσιπολίτης με την 45η θέση που κατέλαβε, είναι πρώτος μεταξύ των 11 Ελλήνων που διακρίθηκαν. Οι υπόλοιποι πέντε διακριθέντες καθηγητές του Ε.Μ.Π. είναι οι Εμμανουήλ Δρης (θέση 73), Θεόδωρος Αλεξόπουλος (θέση 74), Σταύρος Μαλτέζος (θέση 87), Ευάγγελος Γαζής (θέση 121) και Κωνσταντίνος Κουσούρης (θέση 191).  Σε μήνυμά της η πρυτανεία του Ε.Μ.Π. έδωσε σήμερα συγχαρητήρια σε όλους τους διακριθέντες, οι οποίοι με το ερευνητικό τους έργο τιμούν το Ε.Μ.Π. και κοσμούν την Ελληνική επιστημονική κοινότητα.",https://www.tanea.gr/2019/05/23/science-technology/eksi-fysikoi-tou-emp-stous-ereynites-me-tin-megalyteri-epirroi-pagkosmios/
Tech,tanea.gr,Η τεχνητή νοημοσύνη νικάει και στα ομαδικά online games,31 Μαΐου 2019 | 11:13,tanea.gr,"Η τεχνητή νοημοσύνη μπορεί ήδη να οδηγεί αυτοκίνητα και να έχει νικήσει τους ανθρώπους σε απαιτητικά επιτραπέζια παιγνίδια, όπως το σκάκι και το Go, καθώς και σε βιντεοπαιγνίδια, όπως το StarCraft II και το Dota 2, αλλά τώρα για πρώτη φορά κατάφερε να κάνει το ίδιο σε ανταγωνιστικά παιγνίδια πολλαπλών παικτών (multiplayer shooter videogames) που απαιτούν ομαδική συνεργασία, κάτι που έως τώρα θεωρείτο τρομερά δύσκολο. Η DeepMind, η πρωτοπόρος βρετανική εταιρεία που ανήκει πλέον στον όμιλο Alphabet της Google, εκπαίδευσε συστήματα τεχνητής νοημοσύνης (bots) να συνεργάζονται για να παίξουν με επιτυχία το κλασσικό βιντεοπαιγνίδι Quake III Arena, νικώντας και πάλι τους έμπειρους ανθρώπους παίκτες. Επιπλέον, ένας «τεχνητός» παίκτης αποδείχθηκε ότι μπορεί να συνεργασθεί μια χαρά με έναν άνθρωπο παίκτη. Μέχρι σήμερα η τεχνητή νοημοσύνη δεν τα είχε καταφέρει με την πολυπλοκότητα παιγνιδιών που απαιτούν ομαδική συνεργασία και αλληλεπίδραση ανάμεσα σε πολλούς online παίκτες. Το να προβλέψει ένα μηχάνημα πώς θα συμπεριφερθεί ένα άλλο μηχάνημα ή ένας άνθρωπος, έτσι ώστε να μπορέσει να συνεργασθεί αποτελεσματικά μαζί του, είχε έως τώρα θεωρηθεί πολύ μεγάλη πρόκληση. Όμως, αυτήν τη φορά, μία ομάδα 30 «παικτών» (bots) τεχνητής νοημοσύνης εκπαιδεύθηκαν συλλογικά να παίζουν έναν πεντάλεπτο «γύρο» του παιγνιδιού Quake III Arena με τίτλο «Αιχμαλωτίστε τη σημαία» (Capture the Flag), όπου μία ομάδα κινείται επιθετικά σε ένα τρισδιάστατο περιβάλλον και πρέπει να αρπάξει τη σημαία των αντιπάλων. Νικητής είναι η ομάδα που κατακτά τις περισσότερες σημαίες μέσα σε αυτά τα πέντε λεπτά. Παίζοντας μόνη της αλλεπάλληλους γύρους του παιγνιδιού, η συνεργαζόμενη ομάδα της τεχνητής νοημοσύνης έμαθε να αυτοβελτιώνεται με τη βοήθεια ειδικών αλγορίθμων νευρωνικής μάθησης εμπνευσμένων από τον ανθρώπινο εγκέφαλο. Στη συνέχεια, άνθρωποι παίκτες κλήθηκαν να αντιμετωπίσουν άλλους παίκτες, χωρίς να γνωρίζουν εάν επρόκειτο για άλλους ανθρώπους ή για συστήματα τεχνητής νοημοσύνης. Τελικά, οι δυάδες των ανθρώπων παικτών αιχμαλώτισαν κατά μέσο όρο 16 λιγότερες σημαίες σε κάθε παιγνίδι σε σχέση με τα «ντουέτα» που απαρτίζονταν από τεχνητή νοημοσύνη. Επίσης, οι μικτές ομάδες (ένας άνθρωπος παίκτης και ένα σύστημα τεχνητής νοημοσύνης) τα κατάφεραν αρκετές φορές καλύτερα από τις ομάδες δύο ανθρώπων παικτών. Μάλιστα, οι άνθρωποι παίκτες δήλωσαν ότι προτιμούσαν να έχουν για συμπαίκτη τους ένα σύστημα τεχνητής νοημοσύνης από ό,τι έναν άλλο άνθρωπο. Οι ερευνητές της DeepMind, με επικεφαλής τον Μαξ Τζέιντερμπεργκ, που έκαναν τη σχετική δημοσίευση στο περιοδικό «Science», σύμφωνα με το ίδιο, το «New Scientist» και το Γαλλικό Πρακτορείο, δήλωσαν ότι η νέα τεχνολογία δεν είναι ακόμη ώριμη για πρακτική εφαρμογή στον πραγματικό κόσμο. Όμως στο μέλλον, όταν η τεχνητή νοημοσύνη έχει πια μάθει να συνεργάζεται σε ομάδες (με άλλες μηχανές, με ανθρώπους ή με μικτές ομάδες), τότε θα υπάρξουν σημαντικές πρόοδοι σε διάφορα πεδία, από τα αυτόνομα οχήματα που θα συνεργάζονται για να μην τρακάρουν στους δρόμους, έως τους ρομποτικούς χειρουργούς που θα συνεργάζονται με τους γιατρούς. Είναι προφανές ότι αυτή η τεχνολογία μπορεί να έχει και στρατιωτικές εφαρμογές, αλλά οι προγραμματιστές της DeepMind αρνήθηκαν να σχολιάσουν επ’ αυτού. Στο παρελθόν η εταιρεία είχε δηλώσει δημόσια ότι δεσμεύεται να μη συνεργασθεί σε ερευνητικά προγράμματα του στρατού ή των μυστικών υπηρεσιών. Το κατά πόσο αυτό θα τηρηθεί στο μέλλον, είναι άλλο θέμα… Πηγή: ΑΠΕ-ΜΠΕ  ",https://www.tanea.gr/2019/05/31/science-technology/i-texniti-noimosyni-nikaei-kai-sta-omadika-online-games/
Tech,tanea.gr,Ο μέσος άνθρωπος τρώει έως 121.000 μικροπλαστικά σωματίδια τον χρόνο,6 Ιουνίου 2019 | 09:16,tanea.gr,"Ο μέσος ενήλικας καταπίνει και εισπνέει 74.000 έως 121.000 μικροσκοπικά σωματίδια πλαστικού ετησίως μέσω της τροφής του, του νερού και της αναπνοής του, ανάλογα με την ηλικία και το φύλο του, με συνέπειες ακόμη άγνωστες για την υγεία του, σύμφωνα με μια νέα επιστημονική έρευνα, την πρώτη του είδους της. Όσο πιο πολύ εμφιαλωμένο νερό από πλαστικά μπουκάλια πίνει κανείς, τόσο αυξάνει η πιθανότητα να καταπιεί μικροπλαστικά σωματίδια. Το νερό στα πλαστικά μπουκάλια περιέχει περίπου 22 φορές περισσότερα μικροπλαστικά από ό,τι το νερό της βρύσης. Κάποιος που πίνει μόνο εμφιαλωμένο νερό, καταναλώνει 90.000 έξτρα μικροπλαστικά σωματίδια κάθε χρόνο μόνο από αυτή την πηγή (έναντι 4.000 από το νερό της βρύσης). Οι ερευνητές, με επικεφαλής τον δρα Κίραν Κοξ του καναδικού Πανεπιστημίου της Βικτόρια, που έκαναν τη σχετική δημοσίευση στο περιοδικό περιβαλλοντικής επιστήμης και τεχνολογίας ""Environmental Science and Technology"", σύμφωνα με τις βρετανικές «Γκάρντιαν» και «Ιντιπέντεντ», ανέφεραν ότι αυτή μπορεί να είναι μια αρκετά συντηρητική εκτίμηση, καθώς μόνο ένας μικρός αριθμός τροφών και ποτών αναλύθηκαν για πλαστική ρύπανση. Τροφές όπως το ψωμί, το κρέας, τα γαλακτοκομικά και τα λαχανικά μπορεί επίσης να περιέχουν μικροπλαστικά, αλλά δεν έχουν διερευνηθεί ακόμη. Οι συνέπειες για την υγεία είναι σε μεγάλο βαθμό άγνωστες, αλλά είναι πιθανό ότι τα μικροπλαστικά έχουν τοξική δράση. Επίσης ορισμένα από αυτά είναι αρκετά μικρά για να διεισδύσουν στους ανθρώπινους ιστούς, πυροδοτώντας αντιδράσεις του ανοσοποιητικού συστήματος. Η ρύπανση από τα μικροπλαστικά προκαλείται κυρίως από τη διάσπαση των μεγαλύτερων πλαστικών και είναι διάσπαρτη σε όλο τον πλανήτη. Μικροπλαστικά έχουν βρεθεί παντού: στον αέρα, στο έδαφος, στα ποτάμια και στα πιο βαθιά σημεία των ωκεανών. Έχουν ανιχνευθεί στο εμφιαλωμένο νερό, αλλά και στο νερό βρύσης, στα ψάρια και γενικότερα στα θαλασσινά, αλλά και στη μπίρα. «Προσωπικά αποφεύγω όσο μπορώ τις πλαστικές συσκευασίες και το εμφιαλωμένο νερό», δήλωσε ο ίδιος ο Κοξ. «Τα γεγονότα είναι απλά : παράγουμε πολύ πλαστικό και αυτό καταλήγει στα οικοσυστήματα, των οποίων αποτελούμε μέρος. Η κατάργηση των πλαστικών μιας χρήσης και η υποστήριξη εταιρειών που αντικαθιστούν τις πλαστικές συσκευασίες, δεν θα έχει καθόλου αμελητέα επίπτωση». Πάντως, άλλοι επιστήμονες εμφανίσθηκαν πιο επιφυλακτικοί για τις πιθανές συνέπειες των μικροπλαστικών. Ο καθηγητής οικολογίας 'Αλαστερ Γκραντ του Πανεπιστημίου της Ανατολικής Αγγλίας δήλωσε: «Οι ερευνητές υπολογίζουν ότι ένας ενήλικος άνδρας καταναλώνει 142 πλαστικά σωματίδια τη μέρα από το στόμα και εισπνέει άλλα 170. Δεν παρουσιάζουν όμως στοιχεία ότι αυτή η κατανάλωση συνιστά πράγματι σοβαρό κίνδυνο για την ανθρώπινη υγεία». Η μαζική παραγωγή πλαστικών άρχισε στη δεκαετία του 1940 και έκτοτε εξαπλώθηκαν παγκοσμίως, προκαλώντας την αντίστοιχη ρύπανση.  ",https://www.tanea.gr/2019/06/06/science-technology/o-mesos-anthropos-troei-eos-121-000-mikroplastika-somatidia-ton-xrono/
Tech,tanea.gr,Καμπανάκι επιστημόνων: Η κλιματική αλλαγή απειλεί σοβαρά την ανθρώπινη υγεία,4 Ιουνίου 2019 | 08:46,tanea.gr,"Η υπερθέρμανση του πλανήτη λόγω της κλιματικής αλλαγής ήδη έχει σοβαρές επιπτώσεις στην υγεία των ανθρώπων και η κατάσταση θα επιδεινωθεί στο μέλλον, προειδοποιεί μια νέα επιστημονική έκθεση 27 εθνικών Ακαδημιών της Ευρώπης, μεταξύ των οποίων είναι και η Ακαδημία Αθηνών. Οι επιπτώσεις περιλαμβάνουν από την μετάδοση λοιμωδών νόσων μέσω των κουνουπιών μέχρι την εμφάνιση ή την επιδείνωση διαφόρων προβλημάτων ψυχικής υγείας, όπως της διαταραχής μετατραυματικού στρες, της αγχώδους διαταραχής, της κατάθλιψης και της κατάχρησης ουσιών. Οι πιο ευάλωτες ομάδες του πληθυσμού είναι οι ηλικιωμένοι, οι χρονίως πάσχοντες, τα παιδιά και οι μετανάστες, ενώ οι κάτοικοι των μεγάλων πόλεων είναι πιο εκτεθειμένοι σε υψηλά επίπεδα θερμικού στρες από ό,τι εκείνοι της επαρχίας. Από γεωγραφικής πλευράς, η Μεσόγειος και οι Αρκτικές περιοχές θεωρούνται οι πιο ευάλωτες στις συνέπειες της κλιματικής αλλαγής για την υγεία. Η έκθεση της επιτροπής EASAC (επιστημονικού συμβουλίου των Ευρωπαϊκών Ακαδημιών) με τίτλο « Η επιταγή της κλιματικής δράσης για την προστασία της ανθρώπινης υγείας στην Ευρώπη » επισημαίνει ότι η κλιματική αλλαγή πρέπει πλέον να ιεραρχηθεί ως μία από τις σοβαρότερες απειλές για την υγεία. Όπως υπογραμμίζει, «ο ρυθμός και το εύρος της κλιματικής αλλαγής συνιστούν σοβαρές προκλήσεις για τις προόδους στην παγκόσμια υγεία που έχουν γίνει κατά τις τελευταίες δεκαετίες», ενώ προσθέτει ότι «οι κίνδυνοι για την υγεία αυξάνονται με το πέρασμα του χρόνου». Οι επιστήμονες, μεταξύ άλλων, αναφέρουν τα μελλοντικά οφέλη από μια περικοπή των εκπομπών άνθρακα για τη μείωση των ασθενειών και των πρόωρων θανάτων από την ατμοσφαιρική ρύπανση στην Ευρώπη, καθώς επίσης τις συνέπειες των ακραίων καιρικών συνθηκών, της ξηρασίας και των πλημμυρών για την παραγωγή τροφίμων, προβλέποντας μια μείωση κατά 5% έως 25% στις βασικές γεωργικές καλλιέργειες στην περιοχή της Μεσογείου, η γεωργία της οποίας αναμένεται να πληγεί περισσότερο από την άνοδο της θερμοκρασίας. Οι Ακαδημίες προτείνουν περιορισμό της κατανάλωσης κρέατος, κάτι που θα βοηθήσει (και) στον έλεγχο των «αερίων του θερμοκηπίου», αλλά και άμεσα στην υγεία των ανθρώπων. Προβλέπουν επίσης την εξάπλωση των λοιμωδών νόσων στην Ευρώπη, όσο το θερμόμετρο θα ανεβαίνει και θα επεκτείνεται η ακτίνα δράσης των κουνουπιών-φορέων. Ακόμη, αναμένουν αύξηση στις τροφικές δηλητηριάσεις, καθώς τα βακτήρια της σαλμονέλας και άλλα ευνοούνται από τις πιο υψηλές θερμοκρασίες, ενώ ακόμη και η αντίσταση των μικροοργανισμών όπως του E.coli στα αντιβιοτικά (ήδη ένα σοβαρό πρόβλημα) θα γίνει μεγαλύτερο στο μέλλον. Οι επιστήμονες των Ακαδημιών ζητούν από τις κυβερνήσεις και τη διεθνή κοινότητα να δείξουν πολιτική βούληση, καλύτερη συνεργασία μεταξύ τους και να καταφέρουν να συγκρατήσουν την άνοδο της μέσης παγκόσμιας θερμοκρασίας κάτω από τους δύο βαθμούς Κελσίου σε σχέση με τα προβιομηχανικά επίπεδα (ήδη η άνοδος έχει φθάσει περίπου τον ένα βαθμό). Ο τελικός στόχος πρέπει να είναι μια οικονομία μηδενικών εκπομπών άνθρακα έως το 2050. Από ελληνικής πλευράς στην έκθεση της EASAC συνέβαλε ο ακαδημαϊκός και ομότιμος καθηγητής του Πανεπιστημίου Αθηνών Χρήστος Ζερεφός. Πηγή: ΑΠΕ-ΜΠΕ  ",https://www.tanea.gr/2019/06/04/science-technology/kampanaki-epistimonon-i-klimatiki-allagi-apeilei-sovara-tin-anthropini-ygeia/
Tech,tanea.gr,Ανακαλύφθηκε νερό σε μορφή πάγου στον βόρειο πόλο του ‘Αρη,24 Μαΐου 2019 | 12:45,tanea.gr,"Αμερικανοί επιστήμονες ανακοίνωσαν ότι ανακάλυψαν σημαντικά υπολείμματα νερού σε μορφή πάγου, θαμμένα σε βάθος περίπου ενάμισι χιλιομέτρου κάτω από την άμμο στο βόρειο πόλο του ‘Αρη. Οι ερευνητές των πανεπιστημίων του Τέξας στο Όστιν και της Αριζόνα, που έκαναν τη σχετική δημοσίευση στο περιοδικό «Geophysical Research Letters» της Αμερικανικής Γεωφυσικής Ένωσης (AGU), ανέλυσαν στοιχεία από το δορυφόρο MRO της NASA που βρίσκεται σε τροχιά γύρω από τον «κόκκινο» πλανήτη εδώ και χρόνια. Το όργανο ραντάρ SHARAD της διαστημοσυσκευής μπορεί να διεισδύσει σε βάθος έως περίπου δύο χιλιομέτρων κάτω από την αρειανή επιφάνεια. Τα νέα ευρήματα -τα οποία επιβεβαιώθηκαν από μια ανεξάρτητη μελέτη του Πανεπιστημίου Τζονς Χόπκινς που έκανε χρήση δεδομένων βαρύτητας αντί ραντάρ και δημοσιεύθηκε στο ίδιο περιοδικό- θεωρούνται σημαντικά, επειδή αποκαλύπτουν νέα άγνωστα έως τώρα παλαιότερα αποθέματα νερού. Σε μερικά σημεία τα στρώματα άμμου και πάγου έχουν περιεκτικότητα νερού σε ποσοστό έως 90%. Αν λιώσουν αυτοί οι πάγοι, εκτιμάται ότι θα καλύψουν όλο τον πλανήτη με νερό βάθους τουλάχιστον ενάμισι μέτρου. «Δεν περιμέναμε να βρούμε τόσο πολύ νερό σε αυτή την περιοχή. Πιθανότατα πρόκειται για το τρίτο μεγαλύτερο απόθεμα νερού στον ‘Αρη μετά από τις καλυμμένες με πάγο περιοχές στους δύο πόλους», δήλωσε ο ερευνητής Στέφανο Νερότσι. Οι επιστήμονες υποπτεύονται ότι τα υπόγεια στρώματα πάγου σχηματίστηκαν, όταν πάγοι είχαν συσσωρευτεί στη διάρκεια παλαιότερων εποχών παγετώνων στον ‘Αρη. Κάθε φορά που ο πλανήτης γινόταν πιο ζεστός, ένα μέρος των πάγων καλυπτόταν από άμμο, η οποία προστάτευσε τους πάγους από την ηλιακή ακτινοβολία, γι’ αυτό δεν έλιωσαν μέχρι σήμερα και το νερό δεν εξατμίστηκε στην ατμόσφαιρα. Οι μεταβολές στην τροχιά και στην κλίση του άξονα περιστροφής του ‘Αρη ήσαν οι βασικές αιτίες για τις περιοδικές κλιματικές μεταβολές στο παρελθόν του ‘Αρη, με συνέπεια να εναλλάσσονται εποχές παγετώνων με πιο ζεστές εποχές. Περίπου κάθε 50.000 χρόνια ο ‘Αρης «γέρνει» περισσότερο προς τον Ήλιο και στη συνέχεια επανέρχεται σε μια πιο κάθετη θέση. Όταν η κλίση του αυξάνει, οι πάγοι υποχωρούν ή λιώνουν τελείως, ενώ όταν ο πλανήτης είναι πιο όρθιος και ο ισημερινός του «βλέπει» τον Ήλιο, οι πολικοί πάγοι αυξάνουν. Μέχρι σήμερα οι επιστήμονες θεωρούσαν εκείνους τους παλαιότερους πάγους των πόλων χαμένους για πάντα. Όμως τα νέα στοιχεία δείχνουν ότι στην πραγματικότητα μεγάλοι όγκοι πάγου έχουν διασωθεί, απλώς είναι κρυμμένοι πιο βαθιά κάτω από την επιφάνεια, παγιδευμένοι ανάμεσα σε εναλλασσόμενα στρώματα άμμου και πάγου, όπως τα διαδοχικά στρώματα ενός κέικ. «Προς μεγάλη μας έκπληξη, ο συνολικός όγκος νερού που είναι παγιδευμένος σε αυτά τα θαμμένα πολικά αποθέματα, είναι περίπου ο ίδιος με όλο το νερό των πάγων που είναι ήδη γνωστό ότι υπάρχει στους παγετώνες και κάτω από την επιφάνεια σε χαμηλότερα γεωγραφικά πλάτη του ‘Αρη», δήλωσε ο καθηγητής Τζακ Χολτ του Σεληνιακού και Πλανητικού Εργαστηρίου της Αριζόνα. Διαβάστε την επιστημονική δημοσίευση  εδώΠηγή: ΑΜΠΕ  ",https://www.tanea.gr/2019/05/24/science-technology/anakalyfthike-nero-se-morfi-pagou-ston-voreio-polo-tou-ari/
Tech,tanea.gr,Κατοικήσιμη ως το τέλος του 21ου αιώνα η Σιβηρία,7 Ιουνίου 2019 | 09:03,tanea.gr,"Μεγάλα τμήματα της Ασιατικής Ρωσίας μπορεί να γίνουν περισσότερο φιλόξενα και κατοικήσιμα έως το τέλος του αιώνα μας, εξαιτίας της κλιματικής αλλαγής, σύμφωνα με μια νέα ρωσο-αμερικανική επιστημονική μελέτη. Οι ερευνητές από το ρωσικό Ομοσπονδιακό Κέντρο Ερευνών του Κρασνογιάρσκ στη Σιβηρία και το αμερικανικό Εθνικό Ινστιτούτο Αεροδιαστημικής στη Βιρτζίνια, με επικεφαλής την δρα Ελένα Παρφένοβα, που έκαναν τη σχετική δημοσίευση στο περιοδικό περιβαλλοντικών ερευνών «Environmental Research Letters», εξέτασαν διάφορα κλιματολογικά σενάρια και τις πιθανότητες να ανοίξουν νέες δυνατότητες εγκατάστασης ανθρώπων στη Σιβηρία και ευρύτερα στην Ασιατική Ρωσία. Η περιοχή αυτή, που εκτείνεται ανατολικά από τα Ουράλια ως τον Ειρηνικό Ωκεανό, έχει μια έκταση 13 εκατομμυρίων τετραγωνικών χιλιομέτρων και αποτελεί το 77% της ξηράς της Ρωσίας. Όμως ζουν σε αυτήν μόνο το 27% του σημερινού πληθυσμού της χώρας και αυτοί είναι συγκεντρωμένοι κυρίως στη νότια ζώνη, όπου το κλίμα είναι κάπως πιο ήπιο και το έδαφος πιο εύφορο. «Οι προηγούμενες ανθρώπινες μεταναστεύσεις σχετίζονταν με την κλιματική αλλαγή», δήλωσε η Παρφένοβα. «Θέλαμε να μάθουμε κατά πόσο, αν στο μέλλον το κλίμα αλλάξει ξανά, μπορεί να οδηγήσει στο να γίνουν πιο κατοικήσιμες για τους ανθρώπους οι πιο αφιλόξενες περιοχές της Ασιατικής Ρωσίας». Η μελέτη προβλέπει ότι προς το τέλος του 21ου αιώνα οι θερμοκρασίες στη Σιβηρία και στην γύρω περιοχή -ανάλογα με το πόσο σοβαρή θα έχει γίνει η κλιματική αλλαγή- θα έχουν αυξηθεί κατά 3,4 ως 9,1 βαθμούς Κελσίου το χειμώνα και κατά 1,9 ως 5,7 βαθμούς το καλοκαίρι, ενώ οι βροχοπτώσεις θα αυξηθούν κατά 60 ως 140 χιλιοστά. «Οι προσομοιώσεις μας έδειξαν ότι, με βάση το πιο ακραίο σενάριο αύξησης του διοξειδίου του άνθρακα και κλιματικής αλλαγής, έως τη δεκαετία του 2080 η Ασιατική Ρωσία θα έχει ηπιότερο κλίμα και λιγότερη μόνιμη παγοκάλυψη, από το 65% της έκτασης της που είναι σήμερα, στο 40%», ανέφερε η δρ Παρφένοβα. Αν επικρατήσει ένα πιο ήπιο σενάριο κλιματικής αλλαγής τις επόμενες δεκαετίες, και πάλι εκτιμάται ότι η δυνατότητα εγκατάστασης και διαβίωσης ανθρώπων θα βελτιωθεί κατά τουλάχιστον σε ένα πρόσθετο 15% της αφιλόξενης σήμερα περιοχής. «Η Ασιατική Ρωσία είναι σήμερα υπερβολικά κρύα. Σε ένα μελλοντικό θερμότερο κλίμα όμως, η διατροφική ασφάλεια, όσον αφορά την ικανότητα εξάπλωσης των γεωργικών καλλιεργειών και απόδοσής τους, είναι πιθανό ότι θα ευνοήσει την υποστήριξη ανθρώπινων οικισμών», είπε η Ρωσίδα επιστήμονας και προέτρεψε τις ρωσικές αρχές να βοηθήσουν έγκαιρα μέσω επενδύσεων στις υποδομές και στη γεωργία. «Τεράστιες εκτάσεις της Σιβηρίας και της ‘Απω Ανατολής έχουν σήμερα υπανάπτυκτες υποδομές. Στο μέλλον οι περιοχές με την πιο ανεπτυγμένη υποδομή και το μεγαλύτερο γεωργικό δυναμικό είναι αυτές που προφανώς θα κατοικηθούν πρώτες. Το πόσο γρήγορα θα συμβεί αυτό, θα εξαρτηθεί από τις αποφάσεις που θα ληφθούν για τις αναγκαίες επενδύσεις», όπως είπε. Πηγή: ΑΠΕ-ΜΠΕ  ",https://www.tanea.gr/2019/06/07/science-technology/katoikisimi-os-to-telos-tou-21ou-aiona-i-siviria/
Tech,tanea.gr,Αρχισε η ψηφοφορία για το όνομα άστρου κι εξωπλανήτη της Ελλάδας,7 Ιουνίου 2019 | 16:36,tanea.gr,"Αν βαρεθήκατε να προτείνετε ονόματα για μωρά, έχετε τώρα την ευκαιρία για κάτι πιο... εξωτικό: να επιλέξετε το όνομα ενός εξωπλανήτη και ενός άστρου που η χώρα σας έχει «υιοθετήσει». Η Διεθνής Αστρονομική Ένωση (IAU) ξεκίνησε μια διεθνή εκστρατεία, η οποία δίνει το δικαίωμα σε πολλές χώρες να δώσουν όνομα σε ένα επιλεγμένο εξωπλανήτη και στο μητρικό άστρο του. Η Ελλάδα είναι μια από τις χώρες που συμμετέχει στην «υιοθεσία» και στα «βαφτίσια». Με αφορμή τον εορτασμό των 100 ετών από την ίδρυση της το 1919 (η Ελλάδα ήταν ένα από τα πέντε πρώτα ιδρυτικά μέλη της), η IAU -η οποία έχει ως μέλη της περισσότερους από 13.500 επαγγελματίες αστρονόμους σε πάνω από 100 χώρες- οργάνωσε την πρωτοβουλία «NameExoWorlds» (Ονομάστε τους Εξω-Κόσμους). Σχεδόν 100 χώρες -μεταξύ των οποίων και η Ελλάδα- έχουν ήδη αποφασίσει να οργανώσουν μια εθνική καμπάνια που θα δώσει στο κοινό την ευκαιρία να ψηφίσει. Απώτερος στόχος της IAU είναι να ανοίξουν οι ορίζοντες των ανθρώπων για τη θέση μας στο σύμπαν και για την πιθανότητα άλλων πολιτισμών σε άλλους πλανήτες. Οι αστρονόμοι -24 χρόνια μετά την ανακάλυψη του πρώτου εξωπλανήτη- έχουν πλέον ανακαλύψει περίπου 4.000 εξωπλανήτες και πλανητικά συστήματα γύρω από κοντινά και πιο μακρινά άστρα. Μερικοί πλανήτες είναι μικροί και βραχώδεις σαν τη Γη, ενώ άλλοι είναι αέριοι γίγαντες σαν το Δία. Οι επιστήμονες εκτιμούν πλέον ότι τα περισσότερα άστρα στο σύμπαν έχουν πλανήτες γύρω τους. Το γεγονός αυτό σημαίνει ότι υπάρχει ένας… αστρονομικός αριθμός πλανητών, κάτι που καθιστά πιθανή την ύπαρξη εξωγήινης ζωής (ίσως και νοήμονος). Η Διεθνής Αστρονομική Ένωση είναι ο αρμόδιος διεθνής φορέας για την επίσημη ονοματοδοσία των ουρανίων σωμάτων. Η πρώτη καμπάνια NameExoWorlds, που είχε πραγματοποιηθεί το 2015, είχε «βαφτίσει» 31 εξωπλανήτες σε 19 πλανητικά συστήματα. Τώρα, για δεύτερη φορά, η Ένωση προσφέρει σε κάθε ενδιαφερόμενη χώρα την ευκαιρία να ονομάσει το «δικό της» πλανητικό σύστημα, που θα αποτελείται από ένα άστρο και ένα συνοδό εξωπλανήτη. Η αρμόδια επιτροπή της IAU μοίρασε ένα σύστημα άστρου-εξωπλανήτη σε κάθε ενδιαφερόμενη χώρα, φροντίζοντας το άστρο κάθε χώρας να είναι ορατό από τη συγκεκριμένη χώρα και επαρκώς φωτεινό για να μπορεί να παρατηρηθεί με μικρά τηλεσκόπια. Έχουν επιλεχθεί για ονοματοδοσία επιβεβαιωμένοι εξωπλανήτες, οι περισσότεροι των οποίων ανακαλύφθηκαν από επίγεια τηλεσκόπια έως το 2012, ώστε να έχουν μεσολαβήσει αρκετά χρόνια για τη μελέτη τους. Είναι πιθανό ότι πολλά από αυτά τα πλανητικά συστήματα έχουν και άλλους εξωπλανήτες, που θα ανακαλυφθούν στο μέλλον. Σε κάθε χώρα έχει δημιουργηθεί μια εθνική επιτροπή για να αναλάβει τη διαδικασία της ονοματοδοσίας σε εθνικό επίπεδο, φροντίζοντας για τη συμμετοχή του κοινού. Η ψηφοφορία θα λάβει χώρα μεταξύ Ιουνίου και Νοεμβρίου και η επισημοποίηση κάθε ονόματος που θα επιλεγεί από κάθε χώρα, καθώς και ο τελικός κατάλογος με τα νέα ονόματα των εξωπλανητών και των άστρων τους, θα γνωστοποιηθεί από την IAU φέτος το Δεκέμβριο. Τα επιλεχθέντα ονόματα θα χρησιμοποιούνται πλέον παράλληλα με τα υφιστάμενα επιστημονικά. Στην Ελλάδα έχουν «κληρωθεί» το άστρο ΗΑΤ-Ρ-42, ένας κίτρινος νάνος αστέρας της Κύριας Ακολουθίας, φασματικού τύπου G (όπως και ο Ήλιος), ο οποίος είναι ορατός από το ημισφαίριο μας στον αστερισμό της Ύδρας, σε απόσταση 1.458 ετών φωτός από τη Γη (ένα έτος φωτός ισούται με 9,5 τρισεκατομμύρια χιλιόμετρα περίπου), καθώς και ο εξωπλανήτης του ΗΑΤ-Ρ-42b, ο οποίος ανακαλύφθηκε το 2012. Πρόκειται για ένα αέριο γίγαντα πλανήτη με μάζα παρόμοια του Δία, ο οποίος χρειάζεται 4,64 μέρες (η διάρκεια του έτους του) για να κάνει μια κυκλική πλήρη περιφορά γύρω από το μητρικό άστρο του, από το οποίο απέχει 0,057 αστρονομικές μονάδες. Πρόεδρος της δεκαμελούς εθνικής επιτροπής της πρωτοβουλίας Name ExoWorlds στην Ελλάδα είναι ο ομότιμος καθηγητής αστροφυσικής Κανάρης Τσίγκανος του Τμήματος Φυσικής του Πανεπιστημίου Αθηνών, ο οποίος έχει διατελέσει διευθυντής του Εθνικού Αστεροσκοπείου Αθηνών (2011-16) και είναι σήμερα υπεύθυνος επικοινωνίας της IAU στην Ελλάδα για τα 100 χρόνια από την ίδρυσή της. Όπως δήλωσε στο ΑΠΕ-ΜΠΕ, «η ευκαιρία να ""υιοθετήσουμε"" και να ""βαφτίσουμε"" στην Ελλάδα ένα νέο πλανητικό σύστημα, είναι ιδιαίτερα σημαντική, επειδή ο Ελληνικός πολιτισμός, η Ελληνική γλώσσα και η Ελληνική μυθολογία έχουν χρησιμοποιηθεί κατά κόρον από την Διεθνή Επιστημονική Ένωση για την ονοματοδοσία των ουρανίων σωμάτων, όπως όλων των πλανητών και των μεγαλύτερων αστεροειδών του πλανητικού μας συστήματος». Ο κ. Τσίγκανος τόνισε ότι «υπολογίζοντας, με τις πλέον συντηρητικές προβλέψεις, καταλήγουμε στο συμπέρασμα ότι στον Γαλαξία μας πρέπει να υπάρχουν τουλάχιστον περί τα 50 δισεκατομμύρια πλανήτες. Έστω ότι στο ένα χιλιοστό εξ αυτών, δηλαδή σε 50 εκατομμύρια κόσμους, μπορεί να υπάρχουν συνθήκες παρόμοιες με αυτές της Γης. Επομένως, ακόμη και με τις πιο συντηρητικές προβλέψεις, στο Σύμπαν των περίπου 100 δισεκατομμυρίων γαλαξιών θα πρέπει να υπάρχουν πολλά δισεκατομμύρια τρισεκατομμυρίων παρόμοιοι της Γης πλανήτες. Κάποιοι θα φιλοξενούν περισσότερο αναπτυγμένους πολιτισμούς από εμάς και κάποιοι λιγότερο. Τυχόν επικοινωνία με ένα τέτοιο ανεπτυγμένο πολιτισμό θα είναι η μεγαλύτερη ανακάλυψη που θα έχει γίνει ποτέ εδώ στη Γη – ίσως με απρόβλεπτες συνέπειες!» Η Ελληνική Επιτροπή προτρέπει να γίνουν προτάσεις με ονόματα από την πλούσια ελληνική ιστορία, τον ελληνικό πολιτισμό και την μυθολογία μας. Από τα ονόματα που θα προταθούν, θα επιλεγεί με ψηφοφορία το τελικό, το οποίο και θα σταλεί στην IAU για να αποτελέσει την επίσημη ονομασία του νέου αυτού πλανητικού συστήματος από την Ελλάδα. Ο διαγωνισμός στην Ελλάδα θα είναι ανοικτός από σήμερα Παρασκευή 7/6 και μέχρι το τέλος Σεπτεμβρίου για όλους μέσω  αυτής της ιστοσελίδας .  ",https://www.tanea.gr/2019/06/07/science-technology/arxise-i-psifoforia-gia-to-onoma-astrou-ki-eksoplaniti-tis-elladas/
Tech,tanea.gr,"«Eagle», η άκατος της πρώτης προσελήνωσης",4 Ιουνίου 2019 | 16:20,tanea.gr,"Στις 20 Ιουλίου του 1969, η άκατος προσσελήνωσης Eagle έφερε τους αστροναύτες Νιλ Άρμστρονγκ και Μπαζ Όλντριν από τον διαστημικό πύραυλο Apollo 11 της NASA στο έδαφος του δορυφόρου της Γης. Για να τιμήσει την πρώτη φορά που πόδι ανθρώπου πάτησε την επιφάνεια της Σελήνης, η εταιρεία παιχνιδιών LEGO συνεργάστηκε με τη NASA για να παρουσιάσει ένα, αποτελούμενο από 1.087 κυβάκια, ακριβές αντίγραφο της ακάτου, τόσο στο στάδιο προσελήνωσής της όσο και σε αυτό της επιστροφής της στο διαστημικό σκάφος. Οι σχεδιαστές της LEGO επισκέφθηκαν τα διαστημικά κέντρα της NASA για να διασφαλιστεί η πιστότητα του αντίγραφου. Το σετ είναι εξοπλισμένο με βάση η οποία αναπαριστά πλήρως την επιφάνεια του δορυφόρου της Γης: κρατήρες, πατημασιές των αστροναυτών και Αστερόεσσα. Πηγή ΑΠΕ-ΜΠΕ  ",https://www.tanea.gr/2019/06/04/science-technology/eagle-i-akatos-tis-protis-proselinosis/
Tech,tanea.gr,Ανακαλύφθηκαν στην Αιθιοπία τα πρώτα λίθινα εργαλεία,4 Ιουνίου 2019 | 09:47,tanea.gr,"Οι πρόγονοι του σύγχρονου ανθρώπου κατά πάσα πιθανότητα εφηύραν τα πρώτα λίθινα εργαλεία πολλές φορές σε διαφορετικές τοποθεσίες -και όχι μόνο μία φορά σε ένα μέρος- σύμφωνα με νέες εκτιμήσεις επιστημόνων. Οι επιστήμονες βρήκαν στην περιοχή Λεντί-Γκεραρού της βορειοδυτικής Αιθιοπίας στην Αφρική -που θεωρείται κοιτίδα της ανθρωπότητας- μια συλλογή από 327 πρωτόγονα «Ολδόβια» εργαλεία και όπλα, τα οποία χρονολογούνται προ περίπου 2,58 έως 2,61 εκατομμυρίων ετών. Πριν από αυτή την ανακάλυψη, τα αρχαιότερα «Ολδόβια» λίθινα εργαλεία είχαν βρεθεί σε μια άλλη περιοχή της Αιθιοπίας, τη Γκόνα και είναι ελαφρώς πιο πρόσφατα, ηλικίας 2,58 εκατομμυρίων ετών. Συνεπώς η εξάπλωση των εν λόγω λίθινων εργαλείων άρχισε μερικές χιλιάδες χρόνια νωρίτερα από ό,τι θεωρούσαν έως τώρα οι επιστήμονες. Οι ερευνητές, με επικεφαλής τον Κάγιε Ριντ του Πολιτειακού Πανεπιστημίου της Αριζόνα, που έκαναν τη σχετική δημοσίευση στο περιοδικό της Εθνικής Ακαδημίας Επιστημών των ΗΠΑ (PNAS), σύμφωνα με τη βρετανική «Ιντιπέντεντ» και το ""New Scientist"", θεωρούν ότι, μετά και τα νέα ευρήματα, πρέπει να θεωρείται δεδομένο πως οι πρόγονοι μας εφηύραν περισσότερες από μία φορά τα πρώτα εργαλεία και όπλα τους από πέτρα. Τα νέα εργαλεία ανακαλύφθηκαν σε απόσταση μόνο πέντε χιλιομέτρων από το αρχαιότερο απολίθωμα που αποδίδεται στο γένος Homo (μια γνάθος ηλικίας 2,8 εκατομμυρίων ετών) και είχε βρεθεί το 2013 στην περιοχή ανασκαφών Μποκόλ Ντόρα 1 της Αιθιοπίας. «Πιστεύουμε ότι είναι πολύ πιθανό πως ο πρώιμος Home έφτιαξε εκείνα τα πέτρινα εργαλεία», δήλωσε ο Ντέηβιντ Μπράουν τους Πανεπιστημίου Τζορτζ Ουάσιγκτον, αν και δεν απέκλεισε την πιθανότητα ότι κατασκευαστής τους ήταν κάποιος πιο πρωτόγονος πρόγονος, όπως οι Αυστραλοπίθηκοι. Ενδείξεις για τα αρχαιότερα πρωτόγονα λίθινα εργαλεία έχουν βρεθεί στην περιοχή Λομέκβι της Κένυα και έχουν ηλικία 3,3 εκατομμυρίων ετών, αν και πρόκειται περισσότερο για ακατέργαστες πέτρες που -όπως οι μαϊμούδες και οι πίθηκοι- χρησιμοποιούσαν οι πρόγονοι μας προκειμένου να κοπανάνε διάφορα πράγματα για να τα φάνε, όπως καρπούς και όστρακα. Ένα εκατομμύριο χρόνια αργότερα στην Αιθιοπία, τα λίθινα εργαλεία έγιναν κάπως πιο εξελιγμένα, καθώς οι πέτρες λειαίνονταν στις άκρες τους και γίνονταν μυτερές, ώστε να κόβουν καλύτερα. Αυτό, μεταξύ άλλων, οδήγησε και στη σταδιακή μείωση του μεγέθους των δοντιών των προγόνων μας. Αρκετοί χιμπατζήδες και μαϊμούδες χρησιμοποιούν πέτρες ως εργαλεία, για να σπάσουν πράγματα (π.χ. καρύδες). Ο τελευταίος κοινός πρόγονος χιμπατζήδων και ανθρώπων, ο οποίος έζησε πριν τουλάχιστον επτά εκατομμύρια χρόνια, πιθανότατα έκανε χρήση τέτοιων απλοϊκών λίθινων εργαλείων. Οι επιστήμονες υποψιάζονται ότι δεν έχουν βρει ακόμη τα αρχαιότερα «εργαλεία» που χρησιμοποίησαν οι μακρινοί πρόγονοι μας.  ",https://www.tanea.gr/2019/06/04/science-technology/anakalyfthikan-stin-aithiopia-gia-prota-lithina-ergaleia/
Tech,tanea.gr,Αλγόριθμος προβλέπει με ακρίβεια πότε η καριέρα ενός ηθοποιού έχει τελειώσει,5 Ιουνίου 2019 | 09:04,tanea.gr,"Βρετανοί επιστήμονες ανέπτυξαν ένα μαθηματικό αλγόριθμο που μπορεί να προβλέψει με ακρίβεια περίπου 85% αν ένας ηθοποιός έχει φθάσει ήδη στο αποκορύφωμα της καριέρας του ή αν τα καλύτερα χρόνια βρίσκονται μπροστά του. Φυσικά ακόμη και ένας αλγόριθμος τα βρίσκει…σκούρα με απρόβλεπτες περιπτώσεις όπως ο Μάθιου ΜακΚόναχι, ο οποίος είδε την μάλλον πτωτική καριέρα του να απογειώνεται απρόσμενα σε σχετικά προχωρημένη ηλικία. Οι ερευνητές, με επικεφαλής τον μαθηματικό Όλιβερ Ουίλιαμς του Πανεπιστημίου Queen Mary του Λονδίνου, οι οποίοι έκαναν τη σχετική δημοσίευση στο περιοδικό « Nature Communications «, σύμφωνα με τη βρετανική «Γκάρντιαν», ανέλυσαν στατιστικά στοιχεία -που πήραν από τη διεθνή βάση δεδομένων Internet Movie Database (IMDb)- για τις καριέρες 2,4 εκατομμυρίων παλαιότερων και σύγχρονων ηθοποιών της περιόδου 1888-2016 (περίπου ενάμισι εκατομμύριο άνδρες και 900.000 γυναίκες). Διαπιστώθηκε ότι σχεδόν το 70% των ηθοποιών έχουν μόνο ένα παραγωγικό έτος, με άλλα λόγια για τους περισσότερους η καριέρα τους στον κινηματογράφο και στην τηλεόραση ξεκινάει και τελειώνει μέσα στον ίδιο χρόνο (καθόλου παράξενο με ανεργία γύρω στο 90% στον κλάδο τους), κάτι που εν μέρει οφείλεται επίσης στο ότι ορισμένοι ηθοποιοί στρέφονται αποκλειστικά στο θέατρο. Λίγοι ηθοποιοί είναι οι πραγματικά παραγωγικοί, ενώ αρκετοί αρκούνται σε μια μόνο μεγάλη επιτυχία και μετά εξαφανίζονται. Από όσους ηθοποιούς κάνουν πιο μακρόχρονη καριέρα στον κινηματογράφο ή/και στην τηλεόραση, οι γυναίκες έχουν γενικά μικρότερης διάρκειας καριέρα από ό,τι οι άνδρες. Επίσης, μετά από μια περίοδο κρίσης και αναδουλειάς, οι άνδρες ηθοποιοί επανέρχονται καλύτερα από ό,τι οι γυναίκες συνάδελφοί τους. Είναι ενδεικτικό ότι στις δέκα ταινίες με τα περισσότερα έσοδα το 2018, μόνο στο ένα τρίτο (35%) έπαιζαν πάνω από δέκα γυναίκες ηθοποιοί, ενώ στο 82% των φιλμ έπαιζαν πάνω από δέκα άνδρες (ελήφθησαν υπόψη ηθοποιοί που άνοιγαν το στόμα τους για να πουν έστω μια κουβέντα και όχι ρόλοι χωρίς λόγια). Μελετώντας μια υποομάδα περίπου 20.000 ηθοποιών, των οποίων η καριέρα έχει διάρκεια άνω των 20 ετών, διαπιστώθηκε ότι και για τα δύο φύλα το αποκορύφωμα τους συμβαίνει συνήθως στο πρώτο μέρος της καριέρας τους (κάτι που είναι πιο αισθητό στις γυναίκες από ό,τι στους άνδρες), ενώ συνήθως μετά αρχίζει η αργή -ή πιο γρήγορη- πτώση της (πάντα με εξαιρέσεις τύπου ΜακΚόναχι). Η καλύτερη χρονιά ενός ηθοποιού μπορεί να προβλεφθεί από τον αλγόριθμο σε μεγάλο βαθμό από τη σταθερή αύξηση στους ρόλους που παίρνει όλα τα προηγούμενα χρόνια. Όσο περισσότερες δουλειές παίρνει ένας ηθοποιός, τόσο περισσότερες θα του έλθουν στο μέλλον.  ",https://www.tanea.gr/2019/06/05/science-technology/algorithmos-provlepei-me-akriveia-pote-i-kariera-enos-ithopoiou-exei-teleiosei/
Tech,tanea.gr,Παγκόσμια Ημέρα Περιβάλλοντος: Δέκα γεγονότα σχετικά με την ρύπανση της ατμόσφαιρας,5 Ιουνίου 2019 | 12:21,tanea.gr,"Η ατμοσφαιρική ρύπανση απειλεί τους πάντες, προειδοποίησαν κατά τη σημερινή Παγκόσμια Ημέρα Περιβάλλοντος τα Ηνωμένα Έθνη, με 9 στους 10 ανθρώπους στον πλανήτη να αναπνέουν μολυσμένο αέρα. Το φαινόμενο αυτό έχει προκαλέσει μια εντεινόμενη, παγκόσμια κρίση υγείας, η οποία ήδη ευθύνεται για περίπου επτά εκατομμύρια θανάτους ετησίως, σύμφωνα με τον Παγκόσμιο Οργανισμό Υγείας (ΠΟΥ). Η καύση ορυκτών καυσίμων για την παραγωγή ενέργειας, για τα μέσα μεταφοράς και για την βιομηχανία συμβάλλει κατά κύριο λόγο στην ατμοσφαιρική ρύπανση ενώ είναι και η κύρια πηγή των εκπομπών άνθρακα που προκαλούν την υπερθέρμανση του πλανήτη. Η αντιμετώπιση και των δύο αυτών προβλημάτων θα μπορούσε να ωφελήσει σημαντικά τη δημόσια υγεία. Ακολουθούν κάποια σημαντικά γεγονότα αναφορικά με τις επιπτώσεις της ρύπανσης του αέρα στον άνθρωπο:1. Η ατμοσφαιρική ρύπανση σκοτώνει 800 ανθρώπους την ώρα ή 13 το λεπτό, δηλαδή τρεις φορές περισσότερους από τον ετήσιο αριθμό των θυμάτων της φυματίωσης, της ελονοσίας και του AIDS μαζί. 2. Σε ορισμένες περιπτώσεις οι ίδιοι ρυπαντές συμβάλλουν τόσο στην κλιματική αλλαγή όσο και στην τοπική ατμοσφαιρική ρύπανση, ανάμεσά τους ο μαύρος άνθρακας ή αιθάλη– που παράγονται από την αναποτελεσματική καύση σε πηγές όπως οι φούρνοι και οι ντιζελοκινητήρες–και το μεθάνιο. 3. Οι πέντε κυριότερες πηγές της ατμοσφαιρικής ρύπανσης είναι η καύση ορυκτών καυσίμων σε εσωτερικούς χώρους, η χρήση ξύλων και άλλων βιομαζών για το μαγείρεμα, η θέρμανση και ηλεκτροδότηση των σπιτιών, η βιομηχανία, ανάμεσά τους και η παραγωγή ηλεκτρικής ενέργειας όπως μονάδες ηλεκτροπαραγωγής με καύση άνθρακα και οι γεννήτριες ντίζελ, τα μέσα μεταφοράς και ειδικά τα πετρελαιοκίνητα αυτοκίνητα, η κτηνοτροφία, περιλαμβανομένων των ζώων που παράγουν μεθάνιο και αμμωνία, οι ορυζώνες που παράγουν μεθάνιο και η καύση των γεωργικών απόβλητων, η καύση απόβλητων σε εξωτερικούς χώρους και η υγειονομική ταφή οργανικών απόβλητων. 4. Η μόλυνση της ατμόσφαιρας από τα νοικοκυριά προκαλεί κάθε χρόνο περίπου 3,8 εκατομμύρια πρόωρους θανάτους, η μεγάλη πλειονότητα εκ των οποίων στον αναπτυσσόμενο κόσμο, και σχεδόν το 60% από αυτούς τους θανάτους αφορούν γυναικόπαιδα. 5. Το 93% των παιδιών σε όλον τον κόσμο ζουν σε περιοχές όπου τα επίπεδα της ατμοσφαιρικής μόλυνσης ξεπερνούν τα επιτρεπτά όρια που έχει θέσει ο ΠΟΥ, με 600.000 παιδιά κάτω των 15 ετών να έχουν πεθάνει από λοιμώξεις του αναπνευστικού το 2016. 6. Η ρύπανση της ατμόσφαιρας ευθύνεται για το 26% των θανάτων από ισχαιμική καρδιοπάθεια, το 24% των θανάτων από εγκεφαλικά, το 43% από χρόνια αποφρακτική πνευμονοπάθεια (ΧΑΠ) και το 29% από καρκίνο των πνευμόνων. Σε ό,τι αφορά τα παιδιά (η ρύπανση της ατμόσφαιρας) σχετίζεται, μεταξύ άλλων προβλημάτων υγείας, με την γέννηση λιποβαρών βρεφών, άσθμα, παιδικούς καρκίνους, παχυσαρκία, ανεπαρκή ανάπτυξη των πνευμόνων και αυτισμό. 7. Το 97% των πόλεων σε χώρες χαμηλού και μεσαίου εισοδήματος με περισσότερους από 100.000 κατοίκους δεν πληρεί τα κατώτερα επίπεδα ποιότητας του αέρα που θέτει ο ΠΟΥ και στις χώρες υψηλού εισοδήματος το 29% των πόλεων απέχει από τα επιτρεπόμενα όρια. 8. Σχεδόν το 25% της ατμοσφαιρικής ρύπανσης από την ύλη των μικρών σωματιδίων στα αστικά κέντρα προκαλείται από την κίνηση στους δρόμους, το 20% από την καύση οικιακών καυσίμων και το 15% από την λειτουργία των βιομηχανιών, περιλαμβανομένης της παραγωγής ηλεκτρισμού. 9. Η διατήρηση των επιπέδων της υπερθέρμανσης του πλανήτη «αρκετά πιο κάτω» από τους 2 βαθμούς Κελσίου–όπως έχουν δεσμευτεί με τη Συμφωνία των Παρισίων για την Κλιματική Αλλαγή του 2015 να πράξουν οι κυβερνήσεις–θα μπορούσε να σώζει περίπου ένα εκατομμύριο ζωές τον χρόνο έως το 2050 και μόνο μέσω της μείωσης της ατμοσφαιρικής ρύπανσης. 10. Στις 15 χώρες που εκπέμπουν τα αέρια που ευθύνονται περισσότερο για την υπερθέρμανση του πλανήτη το κόστος της μόλυνσης της ατμόσφαιρας για τη δημόσια υγεία εκτιμάται ότι ανέρχεται σε περισσότερο από το 4% του ΑΕΠ. Πηγή: ΑΠΕ-ΜΠΕ  ",https://www.tanea.gr/2019/06/05/science-technology/pagkosmia-imera-perivallontos-deka-gegonota-sxetika-me-tin-rypansi-tis-atmosfairas/
Tech,tanea.gr,Ο ανθρώπινος πολιτισμός θα καταρρεύσει ως το 2050,5 Ιουνίου 2019 | 10:13,tanea.gr,"Η κλιματική αλλαγή συνιστά μια υπαρξιακή απειλή για τον ανθρώπινο πολιτισμό σε βραχυπρόθεσμο έως μεσοπρόθεσμο χρονικό ορίζοντα, σύμφωνα με ένα «σενάριο» που έδωσε στη δημοσιότητα το Εθνικό Κέντρο Breakthrough για την Αποκατάσταση του Κλίματος στη Μελβούρνη της Αυστραλίας. Το Κέντρο διαβλέπει καθόλου αμελητέες πιθανότητες να καταρρεύσει η ανθρώπινη κοινωνία έως το 2050, αν δεν ληφθούν σοβαρές δράσεις μέσα στην επόμενη δεκαετία για να συγκρατηθεί η άνοδος της θερμοκρασίας. Η κεντρική θέση του «τρομοκρατικού σεναρίου» είναι ότι μέχρι σήμερα οι κλιματολόγοι και λοιποί επιστήμονες έχουν κάνει πολύ συντηρητικές προβλέψεις για το πώς η κλιματική αλλαγή μπορεί να επηρεάσει τον πλανήτη και μάλιστα στο όχι μακρινό μέλλον. Όπως λένε οι δύο συγγραφείς του «σεναρίου» Ντέηβιντ Σπρατ και Ίαν Ντάνλοπ (ο πρώτος επιστήμονας του κλίματος και ο δεύτερος μέλος της Λέσχης της Ρώμης και πρώην διευθυντικό στέλεχος πετρελαϊκών εταιρειών), η κλιματική κρίση – όρος προτιμότερος πλέον από την κλιματική αλλαγή- είναι κάτι μεγαλύτερο και πιο πολύπλοκο από οτιδήποτε άλλο έχουν αντιμετωπίσει οι άνθρωποι μέχρι σήμερα. Τα υπάρχοντα μοντέλα πρόβλεψης αδυνατούν να ενσωματώσουν όλη αυτή την πολυπλοκότητα και άρα την κλίμακα των πιθανών μελλοντικών συνεπειών. Η αλήθεια είναι πιθανώς πολύ χειρότερη από οποιοδήποτε μοντέλο μέχρι σήμερα, εκτιμούν οι δύο Αυστραλοί ερευνητές. Όπως αναφέρουν, το σενάριό τους προβλέπει αρχικά ότι οι κυβερνήσεις του πλανήτη θα αγνοήσουν τη συμβουλή των επιστημόνων και δεν θα προχωρήσουν σε μια οικονομία με ολοένα λιγότερες εκπομπές άνθρακα, π.χ. μέσω μαζικής υιοθέτησης ανανεώσιμων πηγών ενέργειας. Η συνέπεια θα είναι η παγκόσμια μέση θερμοκρασία να ανέβει τελικά έως τα μέσα του αιώνα μας κατά τουλάχιστον τρεις βαθμούς Κελσίου ή και κατά τέσσερις, σε σχέση με τα προβιομηχανικά επίπεδα, ξεπερνώντας κατά πολύ το στόχο της Συμφωνίας του Παρισιού για αύξηση μικρότερη των δύο βαθμών. Αυτό θα οδηγήσει σε εκτεταμένη τήξη των πάγων και σε καταστροφικές ξηρασίες που θα αποψιλώσουν πολλά δάση (τα οποία απορροφούσαν διοξείδιο του άνθρακα της ατμόσφαιρας), με αποτέλεσμα να πυροδοτηθεί ένας φαύλος κύκλος, που θα οδηγεί σε ολοένα πιο υψηλές θερμοκρασίες, άνοδο της στάθμης των θαλασσών και ξηρασίες, καθώς επίσης σε άλλα ακραία και φονικά καιρικά φαινόμενα (πλημμύρες, πυρκαγιές κ.α.). Οι συγγραφείς του σεναρίου υποθέτουν ότι τα 35% της χερσαίας έκτασης της Γης και το 55% του παγκόσμιου πληθυσμού θα εκτίθενται πλέον πάνω από 20 μέρες το χρόνο σε θανατηφόρες θερμοκρασίες πέρα από το όριο της ανθρώπινης επιβίωσης. Σχεδόν το ένα τρίτο του πλανήτη θα μετατραπεί σε έρημο, ολόκληρα οικοσυστήματα της φύσης θα καταρρεύσουν (αρχίζοντας με τα κοράλλια), η γεωργία σε πολλές περιοχές θα πληγεί δραματικά ή θα καταστεί αδύνατη (ξεκινώντας από τους τροπικούς), ενώ περισσότεροι από ένα δισεκατομμύριο άνθρωποι, κυρίως από φτωχές χώρες, θα γίνουν κατ’ ανάγκη πρόσφυγες με προορισμό τις πιο πλούσιες χώρες. Αυτή η μαζική ροή προσφύγων, σε συνδυασμό με την απειλή της υψηλότερης στάθμης των θαλασσών για πολλές παράκτιες μεγαλουπόλεις του ανεπτυγμένου κόσμου, καθώς και η ολοένα μεγαλύτερη έλλειψη τροφίμων και η εντεινόμενη λειψυδρία που θα πλήξει δύο δισεκατομμύρια ανθρώπους, θα αρχίσουν να δοκιμάζουν την ίδια την αντοχή και τη συνοχή ακόμη και ισχυρών χωρών όπως οι ΗΠΑ. Στο σημείο αυτό, είναι πιθανό ότι θα ξεσπάσουν ένοπλες συγκρούσεις μέσα στις χώρες και μεταξύ χωρών για τη διασφάλιση ζωτικών πόρων για την επιβίωση (νερού, τροφής, ενέργειας κ.α.), φέρνοντας πιο κοντά ακόμη και την προοπτική ενός πυρηνικού πολέμου. Η κατάληξη θα είναι «σκέτο χάος», σύμφωνα με το σενάριο, και ίσως «το τέλος του παγκόσμιου ανθρώπινου πολιτισμού όπως τον ξέρουμε» – κάτι που, άλλωστε, έχουν παρουσιάσει αρκετές κινηματογραφικές ταινίες. Πώς μπορεί το σενάριο αυτό να μείνει σίγουρα σενάριο φαντασίας; Μόνο αν οι κυβερνήσεις και οι πολίτες αναγνωρίσουν ότι η κλιματική αλλαγή είναι επείγουσα πρόκληση και πρέπει να αντιμετωπισθεί άμεσα. Σύμφωνα με τους Αυστραλούς συγγραφείς, η ανθρωπότητα έχει περιθώριο περίπου μια δεκαετία για να κάνει την παγκόσμια μετάβαση σε μια οικονομία και κοινωνία μηδενικών εκπομπών άνθρακα. Όπως λένε, η προσπάθεια αυτή πρέπει να «είναι αντίστοιχης κλίμακας με την επείγουσα κινητοποίηση για το Δεύτερο Παγκόσμιο Πόλεμο» και τουλάχιστον ανάλογη του μεταπολεμικού Σχεδίου Μάρσαλ για την ανάπτυξη ενός κατεστραμμένου κόσμου.  ",https://www.tanea.gr/2019/06/05/science-technology/o-anthropinos-politismos-tha-katarreysei-os-to-2050/
Tech,tanea.gr,Chandrayaan-2: Τον Ιούλιο η αποστολή της Ινδίας στη Σελήνη,13 Ιουνίου 2019 | 08:41,tanea.gr,"Η Ινδία παρουσίασε το διαστημικό σκάφος Chandrayaan-2 που προγραμματίζει να εκτοξεύσει στα μέσα Ιουλίου και το οποίο προορίζεται να προσεληνωθεί στις αρχές Σεπτεμβρίου. Αν η αποστολή είναι επιτυχής, η Ινδία θα γίνει η τέταρτη χώρα του κόσμου που θα έχει πετύχει μια ελεγχόμενη «μαλακή» προσελήνωση, μετά τις ΗΠΑ, την ΕΣΣΔ-Ρωσία και την Κίνα. Είναι η δεύτερη σεληνιακή αποστολή της Ινδίας, μετά την εκτόξευση του Chandrayaan-1 το 2008, το οποίο είχε απλώς τεθεί σε τροχιά γύρω από το φεγγάρι και δεν είχε επιχειρήσει προσελήνωση, αλλά είχε από ψηλά βοηθήσει να επιβεβαιωθεί η παρουσία νερού στο δορυφόρο της Γης. Το Chandrayann-2 (σημαίνει «σεληνιακό όχημα» στα σανσκριτικά), αν τα καταφέρει να «πατήσει» στη Σελήνη, θα συλλέξει στοιχεία από την επιφάνεια (για νερό, ορυκτά κ.α.). Η κόστους 144 εκατομμυρίων δολαρίων μη επανδρωμένη αποστολή θα περιλαμβάνει μια άκατο προσελήνωσης, ένα μικρό σεληνιακό δορυφόρο και ένα μικρό ρόβερ. Η κατασκευή τους έγινε από τον Ινδικό Οργανισμό Διαστήματος και Ερευνών (ISRO), σύμφωνα με το BBC και το πρακτορείο Ρόιτερς. Αρχικά το Chandrayaan-2 σχεδιαζόταν, σε συνεργασία με τη Roscosmos, ως μια κοινή ινδο-ρωσική αποστολή, αλλά το 2013 η Ινδία -λόγω τεχνικών διαφορών- αποφάσισε να προχωρήσει μόνη της. Η άκατος με το ρόβερ σχεδιάζεται να κατέβουν κοντά στο νότιο πόλο της Σελήνης, μια περιοχή που δεν έχει «πατηθεί» ξανά. Το ρόβερ αναμένεται να λειτουργήσει για δύο εβδομάδες, αναλύοντας δεδομένα από τη σεληνιακή επιφάνεια και στέλνοντας τα, μαζί με εικόνες, πίσω στη Γη. Τον Ιανουάριο η Κίνα είχε καταφέρει να προσεληνώσει το σκάφος Chang’e-4 στη ‘σκοτεινή’ πλευρά της Σελήνης, ενώ τον Απρίλιο το ισραηλινό σκάφος Beresheet δεν τα κατάφερε και συνετρίβη στην επιφάνεια του φεγγαριού. Πηγή: ΑΠΕ-ΜΟΕ  ",https://www.tanea.gr/2019/06/13/science-technology/chandrayaan-2-ton-ioulio-i-apostoli-tis-indias-sti-selini/
Tech,tanea.gr,Παγκόσμια Ημέρα για την καταπολέμηση της ερημοποίησης και της ξηρασίας,17 Ιουνίου 2019 | 10:25,tanea.gr,"Η απερήμωση είναι αποτέλεσμα ενός κύκλου υποβάθμισης της γης, που μετατρέπει τα γόνιμα εδάφη σε στείρα, ως συνέπεια της υπερβολικής εκμετάλλευσης από την εντατική γεωργία, της εκμετάλλευσης των δασών για καύσιμα και ξυλεία και της υπερβόσκησης. Έτσι, η απερήμωση δεν αναφέρεται συγκεκριμένα στις ερημικές περιοχές, ούτε στις άγονες εκτάσεις, αλλά στις συνέπειες της υπερβολικής χρήσης των πόρων της Γης. Από τα τρόφιμα που τρώμε, μέχρι τα ρούχα που φοράμε και τα σπίτια που ζούμε – όλα προέρχονται από τους πόρους της γης. Η απερήμωση έχει αναγνωριστεί ως ένα παγκόσμιο φαινόμενο που επηρεάζει τα μέσα διαβίωσης 900 εκατομμυρίων ανθρώπων στις πέντε ηπείρους και αντιπροσωπεύει το ένα τρίτο των παγκόσμιων απειλών για τη βιοποικιλότητα. Σκοπός της Παγκόσμιας Ημέρας για την Καταπολέμηση της Ερημοποίησης και της Ξηρασίας, που γιορτάζεται στις 17 Ιουνίου, είναι να ευαισθητοποιήσει το κοινό για την υποβάθμιση της γης και να επιστήσει την προσοχή στην εφαρμογή της Σύμβασης των Ηνωμένων Εθνών για την Καταπολέμηση της Απερήμωσης Η φετινή Παγκόσμια Ημέρα για την Καταπολέμηση της Ερημοποίησης και της Ξηρασίας, υποστηρίζει τη σημασία της συνεργασίας για την αποκατάσταση των υποβαθμισμένων γαιών και συμβάλλει στην επίτευξη των συνολικών Στόχων Βιώσιμης Ανάπτυξης. Φέτος η επέτειος συμπίπτει με τα 25α γενέθλια από την υπογραφή της Σύμβασης των Ηνωμένων Εθνών για την Καταπολέμηση της Απερήμωσης (UNCCD) και γιορτάζει τα 25 χρόνια προόδου των χωρών σχετικά με τη βιώσιμη διαχείριση της γης, ενώ παράλληλα στρέφει το βλέμμα στο μέλλον και προβλέπει την εικόνα της επόμενης 25ετίας. Σύμφωνα λοιπόν με τις εκτιμήσεις, έως το 2025, 1,8 δισεκατομμύρια άνθρωποι θα βιώσουν απόλυτη λειψυδρία και τα 2/3 του κόσμου θα ζουν κάτω από συνθήκες πίεσης ως προς τις ανάγκες τους για νερό. Πρόκειται για έναν πολύπλοκο και αργό φυσικό κίνδυνο με σημαντικές κοινωνικοοικονομικές και περιβαλλοντικές επιπτώσεις που προκαλούν περισσότερους θανάτους και εκτοπίζουν περισσότερους ανθρώπους από οποιαδήποτε άλλη φυσική καταστροφή. Έως το 2045, περίπου 135 εκατομμύρια άνθρωποι ενδέχεται να εκτοπιστούν εξαιτίας της απερήμωσης. Τι προκαλεί απερήμωση; Η ερημοποίηση λαμβάνει χώρα όταν: – Τα δένδρα και τα φυτά που συγκρατούν το χώμα αφαιρούνται για καυσόξυλα και ξυλεία, ή για να καθαριστεί η γη για καλλιέργεια. – Τα ζώα τρώνε τα χόρτα και διαβρώνουν το έδαφος με τις οπλές τους. – Από την εντατική καλλιέργεια εξαντλούνται τα θρεπτικά συστατικά στο έδαφος. – Η διάβρωση του αέρα και του νερού επιδεινώνει την καταστροφή, απομακρύνοντας το φυτικό έδαφος και αφήνοντας πίσω ένα εξαιρετικά στείρο μίγμα σκόνης και άμμου. Ο συνδυασμός αυτών των παραγόντων μετατρέπει την υποβαθμισμένη γη σε έρημο. Επιπτώσεις της απερήμωσης Το ζήτημα της ερημοποίησης δεν είναι καινούργιο- διαδραμάτισε σημαντικό ρόλο στην ανθρώπινη ιστορία, συμβάλλοντας στην κατάρρευση αρκετών μεγάλων αυτοκρατοριών και την εκτόπιση των τοπικών πληθυσμών. Είναι ένα παγκόσμιο και διαχρονικό ζήτημα, με σοβαρές συνέπειες για τη βιοποικιλότητα, την οικολογική ασφάλεια, την εξάλειψη της φτώχειας, την κοινωνικοοικονομική σταθερότητα και τη βιώσιμη ανάπτυξη. Η ερημοποίηση σε αριθμούς – Περίπου 2,6 δισεκατομμύρια άνθρωποι εξαρτώνται άμεσα από τη γεωργία, αλλά 52% της γης που χρησιμοποιείται για τη γεωργία επηρεάζεται μετρίως ή σοβαρά από την υποβάθμιση του εδάφους. – Λόγω της ξηρασίας και της ερημοποίησης, 120 εκατ. στρέμματα χάνονται κάθε χρόνο (230 στρέμματα ανά λεπτό). Μέσα σε έναν χρόνο, θα μπορούσαν να έχουν αναπτυχθεί 20 εκατομμύρια τόνοι σιτηρών. – Το 74% των φτωχών επηρεάζονται άμεσα από την υποβάθμιση της γης παγκοσμίως. Βιοποικιλότητα – Από τις 8.300 γνωστές φυλές ζώων, 8% εξαφανίζονται και 22% κινδυνεύουν να εξαφανιστούν. – Πάνω από 80% της ανθρώπινης διατροφής παρέχεται από τα φυτά. Μόνο τρεις καλλιέργειες δημητριακών -το ρύζι, ο αραβόσιτος και το σιτάρι- παρέχουν το 60% της ενεργειακής πρόσληψης. – Το 80% των ανθρώπων που ζουν σε αγροτικές περιοχές στις αναπτυσσόμενες χώρες βασίζονται σε παραδοσιακά φυτικά φάρμακα για τη βασική υγειονομική τους περίθαλψη. Απερήμωση και φτώχεια Περίπου δύο δισεκατομμύρια άνθρωποι εξαρτώνται από οικοσυστήματα σε αγροτικές περιοχές, 90% των οποίων ζουν σε αναπτυσσόμενες χώρες. Τι μπορεί να γίνει; – Αναδάσωση και αναγέννηση δέντρων. – Διαχείριση νερού- εξοικονόμηση, επαναχρησιμοποίηση επεξεργασμένου νερού, συλλογή βρόχινου νερού, αφαλάτωση ή άμεση χρήση θαλασσινού νερού για φυτά που αγαπούν το αλάτι. – Σταθεροποίηση του εδάφους με τη χρήση περιφράξεων με άμμο, ιμάντων καταφυγίων και ξύλινων κουφωμάτων. – Εμπλουτισμός και υπερ-λίπανση του εδάφους μέσω φύτευσης. – Ο αγρότης διαχειρίζεται τη φυσική αναγέννηση μέσω επιλεκτικού κλαδέματος. Τα κλαδέματα, μπορούν να χρησιμοποιηθούν στα πεδία αυξάνοντας έτσι την κατακράτηση του νερού στο έδαφος και μειώνοντας την εξάτμιση.  ",https://www.tanea.gr/2019/06/17/science-technology/pagkosmia-imera-gia-tin-katapolemisi-tis-erimopoiisis-kai-tis-ksirasias/
Tech,tanea.gr,Το Facebook ανακοινώνει νέο κρυπτονόμισμα,18 Ιουνίου 2019 | 14:14,tanea.gr,"Νέο ψηφιακό νόμισμα με την ονομασία Libra αποκάλυψε η εταιρεία Facebook, επιβεβαιώνοντας με αυτό τον τρόπο σειρά προγενέστερων δημοσιευμάτων. Το νέο νόμισμα θα έχει ένα κύριο σώμα διεύθυνσης, το μη κερδοσκοπικό Libra Association, ενώ θα στηρίζεται από μία σειρά οικονομικών φορέων, το επίσημο ντεμπούτο αναμένεται να πραγματοποιηθεί εντός του πρώτου εξαμήνου του 2020. Όπως σημειώνουν αναλυτές, το μεγαλύτερο μέσο κοινωνικής δικτύωσης ήδη επέτρεπε σε χρήστες να μεταφέρουν χρήματα, να αγοράζουν προϊόντα από ηλεκτρονικά καταστήματα ή να πωλούν δικά τους αντικείμενα μέσω της ηλεκτρονικής του πλατφόρμας. Ουσιαστικά, με το Libra, η Facebook ενθαρρύνει ακόμη περισσότερο όλες αυτές τις δραστηριότητες. Αυτό που ουσιαστικά αποτελεί το Libra είναι ένα ακόμη παράδειγμα των προσπαθειών του μέσου κοινωνικής δικτύωσης να γίνει αναπόσπαστο μέρος της καθημερινότητας των χρηστών. Εάν το κοινό πειστεί στην χρησιμότητα του Libra τότε το Facebook θα μπορούσε να προσελκύσει νέους χρήστες, να τους κρατήσει online για μεγαλύτερο χρονικό διάστημα έχοντας σαν αποτέλεσμα την αύξηση των διαφημιστικών εσόδων. Σημειώνεται ότι το 99% των εσόδων ύψους 15 δισεκατομμυρίων δολαρίων του Facebook, κατά το πρώτο τρίμηνο του 2019, προέρχονται από την διαφήμιση. Σημειώνεται ότι, η κίνηση της Facebook έρχεται σε μια περίοδο που η εταιρεία ετοιμάζει ευρύτερες αλλαγές στα ηλεκτρονικά της προϊόντα, πιο συγκεκριμένα θα γίνει σταδιακά εφικτό στους χρήστες να στέλνουν μηνύματα χωρίς να απαιτείται εναλλαγή ανάμεσα στις διάφορες πλατφόρμες: Messenger, WhatsApp και Instagram. Στο ίδιο μήκος κύματος και το ψηφιακό πορτοφόλι Calibra, που δημιουργήθηκε για να αποθηκεύονται σε αυτό τα ψηφιακά νομίσματα Libra. Το Calibra θα είναι ουσιαστικά ενσωματωμένο καταρχήν στα Messenger και WhatsApp, ενώ κάτι ανάλογο ενδέχεται να γίνει αργότερα και για το Instagram. Μέσα σε όλα αυτά η Facebook θα πρέπει να ξεπεράσει και τα προβλήματα που της έχουν δημιουργήσει μία σειρά από «σκάνδαλα» ασφαλείας με διαρροή προσωπικών δεδομένων των χρηστών. Σύμφωνα με τα όσα ανακοίνωσε η εταιρεία, τα δεδομένα του Calibra θα διατηρούνται ξεχωριστά από τα δεδομένα κοινωνικής δικτύωσης των χρηστών. Επίσης, μία ακόμη δυσχέρεια που θα πρέπει να ξεπεραστεί είναι πόσο εύκολα και γρήγορα θα γίνει αποδεκτό το Libra. Η χρήση κρυπτονομισμάτων σε καθημερινές συναλλαγές δεν είναι κάτι συνηθισμένο. Πάντως, είναι γεγονός ότι δεν είναι η πρώτη φορά που μια τεχνολογική εταιρεία μπαίνει στον χώρο των κρυπτονομισμάτων. Χαρακτηριστικό είναι το παράδειγμα της LINE, μίας ιαπωνικής εφαρμογής μηνυμάτων, η οποία είχε λανσάρει ένα αντίστοιχο ψηφιακό νόμισμα με την ονομασία LINK περίπου ένα χρόνο πριν. Επίσης, η κινεζική εφαρμογή μηνυμάτων WeChat επιτρέπει στους χρήστες της να συνδέουν τις πιστωτικές τους κάρτες στην εφαρμογή και να πραγματοποιούν ηλεκτρονικές πληρωμές και μεταφορές χρημάτων, όχι όμως και συναλλαγές σε κρυπτονομίσματα. Οι αναλυτές της αγοράς θεωρούν ότι το μέγεθος και η διεισδυτικότητα του Facebook θα είναι σημαντικό πλεονέκτημα στην προσπάθεια της αμερικανικής εταιρείας. Χαρακτηριστικό είναι το επιχείρημα ότι 2,7 δισεκατομμύρια άνθρωποι χρησιμοποιούν κάποια από τις εφαρμογές Facebook, Instagram, WhatsApp ή Messenger. Για να διασφαλιστεί η ασφάλεια των χρηστών η Facebook θα ζητά από τους χρήστες να πιστοποιούν την ταυτότητά τους με το να «ανεβάζουν» κάποιο είδος ταυτοποίησης, όπως είναι η άδεια οδήγησης στις ΗΠΑ. Στη συνέχεια, η εταιρεία θα κρυπτογραφεί τις εν λόγω πληροφορίες, ανάλογα με τους κανονισμούς που ισχύουν από τις ρυθμιστικές αρχές στις κατά τόπους αγορές. Ακολουθεί η σύνδεση των τραπεζικών λογαριασμών στην εφαρμογή, με το ψηφιακό πορτοφόλι να αναλαμβάνει την αυτόματη μετατροπή του κανονικού νομίσματος (π.χ. δολάριο) σε Libra.  ",https://www.tanea.gr/2019/06/18/science-technology/to-facebook-anakoinonei-neo-kryptonomisma/
Tech,tanea.gr,Τεράστια μυστηριώδης μεταλλική μάζα εντοπίστηκε κάτω από τη σκοτεινή πλευρά της Σελήνης,11 Ιουνίου 2019 | 09:00,tanea.gr,"Κάτι πολύ παράξενο και πολύ πυκνό κρύβεται στα έγκατα της Σελήνης. Μια μυστηριώδης -πιθανότατα μεταλλική- ανώμαλη μάζα τεραστίων διαστάσεων εντοπίσθηκε κάτω από την επιφάνεια της «σκοτεινής» (μόνιμα αόρατης από τη Γη) πλευράς του φεγγαριού. Βρίσκεται κάτω από τον μεγαλύτερο κρατήρα πρόσκρουσης του ηλιακού μας συστήματος, τη σεληνιακή λεκάνη Νοτίου Πόλου-'Αιτκεν, διαμέτρου περίπου 2.000 χιλιομέτρων. Πιθανώς η ανεξήγητη μάζα αποτελεί απομεινάρι από ουράνιο σώμα, ίσως κάποιον μεγάλο μεταλλικό αστεροειδή, που κάποτε συγκρούστηκε κατακλυσμικά με τη Σελήνη και δημιούργησε τον κρατήρα 'Αιτκεν πριν περίπου τέσσερα δισεκατομμύρια χρόνια. Ένα μέρος του αστεροειδούς πιθανώς βρίσκεται ενσωματωμένο ακόμη στον μανδύα του φεγγαριού (το ενδιάμεσο στρώμα μεταξύ φλοιού και πυρήνα). Μπορεί όμως να πρόκειται και για κάτι άλλο, σύμφωνα με τους επιστήμονες που έκαναν την ανακάλυψη και δεν ξέρουν ακόμη ούτε για τι υλικό ακριβώς πρόκειται, ούτε από πού προέρχεται. Μια εναλλακτική εξήγηση είναι ότι η μάζα δημιουργήθηκε μέσα στην ίδια τη Σελήνη, από τη συσσώρευση και συμπύκνωση πυκνών αερίων. «Φανταστείτε ένα όγκο μετάλλου πέντε φορές μεγαλύτερο από το μεγάλο νησί της Χαβάης και θαμμένο κάτω από το έδαφος. Αυτή χονδρικά είναι η τελείως απρόσμενη μάζα που ανιχνεύσαμε», δήλωσε ο επικεφαλής ερευνητής Πίτερ Τζέιμς, επίκουρος καθηγητής πλανητικής γεωφυσικής του Κολλεγίου Μπέιλορ του Τέξας, που έκανε τη σχετική δημοσίευση στο περιοδικό γεωφυσικής «Geophysical Research Letters», σύμφωνα με τη βρετανική «Ιντιπέντεντ» και το Space.com. Η υπόγεια μάζα, που φθάνει σε βάθος 300 χιλιομέτρων, έγινε αντιληπτή από την ανάλυση των στοιχείων της αποστολής GRAIL και του σεληνιακού δορυφόρου LRO της NASA. Πηγή ΑΠΕ-ΜΠΕ  ",https://www.tanea.gr/2019/06/11/science-technology/terastia-mystiriodis-metalliki-maza-entopistike-kato-apo-ti-skoteini-pleyra-tis-selinis/
Tech,tanea.gr,Γιορτή του πατέρα: H Google τιμά τους μπαμπάδες με ένα μοναδικό doodle,16 Ιουνίου 2019 | 08:25,tanea.gr,"Γιορτή του πατέρα σήμερα και η Google θέλοντας να τιμήσει την ημέρα δημιούργησε ένα καταπληκτικό doodle για όλους τους μπαμπάδες. Στο doodle για τη Γιορτή του Πατέρα, ο «πατέρας» πάπιος έχει υπό την προστασία του τα παπάκια του. Γιορτή του Πατέρα ονομάζεται η ετήσια, κινητή εορτή προς τιμήν του πατέρα, των πατρικών δεσμών και γενικά της επιρροής των πατέρων στην κοινωνία. Η Γιορτή του Πατέρα εορτάζεται κάθε χρόνο την τρίτη Κυριακή του Ιουνίου με πολλές χώρες να συμμετέχουν παγκοσμίως αν και σε ορισμένες χώρες η ημερομηνία διαφέρει. Σημειώνεται ότι η ημέρα του πατέρα θεωρείται συμπληρωματική εορτή μαζί με την ημέρα της μητέρας που γιορτάζεται κάθε χρόνο τη δεύτερη Κυριακή του Μαΐου.  ",https://www.tanea.gr/2019/06/16/science-technology/giorti-tou-patera-h-tis-google-tima-tous-mpampades-me-ena-monadiko-doodle/
Tech,tanea.gr,Sextortion scam: Απάτη σεξουαλικού εκβιασμού για γέλια και για κλάματα,18 Ιουνίου 2019 | 19:23,tanea.gr,"Μια νέα μορφή απάτης παρατηρείται στο διαδίκτυο τις τελευταίες ημέρες. Πρόκειται για τη διεθνώς γνωστή ως απάτη μέσω σεξουαλικής εκβίασης «sextortion scam», που εκδηλώνεται με μαζική αποστολή μηνυμάτων ηλεκτρονικού ταχυδρομείου σε διάφορους αποδέκτες ανεξαρτήτου φύλου και ηλικίας, με σκοπό την εξαπάτησή τους. Συγκεκριμένα, άγνωστοι δράστες με τη χρήση απατηλών λογαριασμών ηλεκτρονικού ταχυδρομείου, στέλνουν μαζικά μηνύματα σε αποδέκτες και τους ενημερώνουν ότι διαθέτουν πρόσβαση στη συσκευή τους και το μήνυμα έχει αποσταλεί από τον προσωπικό τους λογαριασμό. Παράλληλα, τους γνωστοποιούν ότι έχει εγκατασταθεί κακόβουλο λογισμικό, μετά την επίσκεψή τους σε κάποιον ιστότοπο, το οποίο έχει ενεργοποιήσει την κάμερα και τους έχει καταγράψει σε προσωπικές στιγμές. Στη συνέχεια τονίζεται ότι το κακόβουλο λογισμικό έχει πάρει όλες τις επαφές των χρηστών από τα social media και οι δράστες απειλούν με την αποστολή του επίμαχου υλικού στις επαφές τους, σε περίπτωση που δεν λάβουν bitcoins. Η προσπάθεια εκβίασης των θυμάτων με την απειλή δημοσιοποίησης αρχείων ερωτικού περιεχομένου αναφέρεται διεθνώς ως σεξουαλική εκβίαση «sextortion». Τα εκβιαστικά αυτά μηνύματα ηλεκτρονικού ταχυδρομείου έχουν κυρίως τις παρακάτω μορφές και περιεχόμενο ενώ η αναφορά σε πραγματικούς κωδικούς γίνεται ώστε οι χρήστες να πειστούν για το αληθινό της απειλής. Η Διεύθυνση Δίωξης Ηλεκτρονικού Εγκλήματος, με αφορμή τα παραπάνω περιστατικά, προτρέπει τους παραλήπτες των απατηλών αυτών μηνυμάτων να:",https://www.tanea.gr/2019/06/18/science-technology/sextortion-scam-apati-seksoualikou-ekviasmou-gia-gelia-kai-gia-klamata/
Tech,tanea.gr,Σχεδόν 600 είδη φυτών εξαφανίστηκαν τα τελευταία 250 χρόνια,11 Ιουνίου 2019 | 09:16,tanea.gr,"Σχεδόν 600 είδη φυτών έχουν εξαφανιστεί τελείως από τη φύση κατά τα τελευταία 250 χρόνια, σύμφωνα με την πιο ολοκληρωμένη μέχρι σήμερα εκτίμηση για το θέμα από Βρετανούς και Σουηδούς επιστήμονες. Ο ρυθμός εξαφάνισης των φυτών είναι υπερδιπλάσιος του ρυθμού εξαφάνισης των ζώων, πουλιών και αμφίβιων, και έως 500 φορές μεγαλύτερος από τον φυσικό ρυθμό που υπήρχε πριν τη βιομηχανική επανάσταση. Ο αριθμός των εξαφανισμένων φυτών είναι περίπου τετραπλάσιος από αυτόν του καταλόγου της Διεθνούς Ένωσης για την Προστασία της Φύσης (IUCN). Οι επιστήμονες των Βασιλικών Βοτανικών Κήπων Κιου της Βρετανίας και του Πανεπιστημίου της Στοκχόλμης, που μελέτησαν στοιχεία για περισσότερα από 330.000 είδη και έκαναν τη σχετική δημοσίευση στο περιοδικό «Nature Ecology and Evolution», σύμφωνα με το BBC, το «Nature» και το «New Scientist», βρήκαν ότι από το 1753 μέχρι σήμερα εξαφανίστηκαν 571 είδη φυτών, έναντι 217 ειδών πουλιών, ζώων και θηλαστικών. Η νέα έρευνα δεν βασίζεται σε εκτιμήσεις, αλλά σε πραγματικά δεδομένα. Μετά το 1900 σχεδόν τρία είδη φυτών εξαφανίζονται κάθε χρόνο, 500 φορές ταχύτερα από ό,τι θα συνέβαινε με τον φυσικό ρυθμό. Μάλιστα η νέα μελέτη πιθανότατα υποεκτιμά τον πραγματικό ρυθμό εξαφάνισης των φυτών. «Είναι η πρώτη φορά που έχουμε μια σφαιρική εικόνα για τα φυτά που έχουν ήδη εξαφανιστεί, από πού και πόσο γρήγορα συμβαίνει αυτή η εξαφάνιση», δήλωσε η εξελικτική βιολόγος δρ Έϊλις Χάμφρεϊς του Πανεπιστημίου της Στοκχόλμης. «Είναι τρομακτικός ο αριθμός 571, πολύ περισσότερο που πιθανότατα συνιστά μεγάλη υποεκτίμηση», δήλωσε η δρ Μαρία Βορόντσοβα των Κήπων Κιου, η οποία δεν απέκλεισε ο πραγματικός ρυθμός εξαφανίσεων να είναι αρκετές τάξεις μεγέθους μεγαλύτερος. Ήδη αρκετά είδη φυτών θεωρούνται «ζωντανοί νεκροί», καθώς οι «τελευταίοι των Μοϊκανών» του είδους τους δεν έχουν ελπίδες να αναπαραχθούν ή ζουν μόνο σε βοτανικούς κήπους. Εξάλλου οι επιστήμονες χρειάζεται να περιμένουν αρκετά χρόνια, προτού επιβεβαιώσουν επίσημα μια εξαφάνιση φυτού, προκειμένου να είναι σίγουροι ότι δεν έχει «αναστηθεί» κάπου στη Γη. Από την άλλη, είναι αδύνατο να «τσεκάρουν» οι βοτανολόγοι για χαμένα φυτά την παραμικρή γωνιά του πλανήτη, π.χ. όλο τον Αμαζόνιο. Επίσης ουκ ολίγα φυτά εξαφανίζονται προτού καν ανακαλυφθούν και «βαφτιστούν». Οι βοτανολόγοι βρίσκουν περίπου 2.000 νέα είδη φυτών κάθε χρόνο, αλλά πολλά περισσότερα γεννιούνται και χάνονται, περνώντας απαρατήρητα. Οι περισσότερες εξαφανίσεις έχουν λάβει χώρα σε νησιά και στις τροπικές περιοχές. Τα περισσότερα χαμένα φυτά έχει η Χαβάη (79) και ακολουθούν η Νότια Αφρική (37), η Αυστραλία, η Βραζιλία, η Ινδία και η Μαδαγασκάρη. Ανάμεσα στα χαμένα φυτά είναι το αρωματικό σανταλόξυλο της Χιλής (από όπου έβγαιναν αιθέρια έλαια) και η ελιά της νήσου Αγίας Ελένης. Από την άλλη, ορισμένα φυτά που θεωρούνταν χαμένα, όπως ο κρόκος της Χιλής, ξαναβρέθηκαν. Η εξαφάνιση των φυτών -που οφείλεται κυρίως στις καταστροφικές ανθρώπινες δραστηριότητες (κοπή δασών, εξάπλωση γεωργικών καλλιεργειών σε βάρος της άγριας φύσης κ.α.)- δεν αφορά μόνο τα ίδια, αλλά ευρύτερα τα οικοσυστήματα, καθώς πολλά άλλα έμβια είδη εξαρτώνται από τα φυτά για την επιβίωση τους, συμπεριλαμβανομένων των ανθρώπων, για οξυγόνο, τροφή, υλικά κ.α. Οι ερευνητές ζητούν να ενταθούν οι προσπάθειες για την καταγραφή όλων των φυτών του πλανήτη και την υποστήριξη των απανταχού βοτανολόγων στο δύσκολο έργο τους. Πηγή: ΑΠΕ-ΜΠΕ  ",https://www.tanea.gr/2019/06/11/science-technology/sxedon-600-eidi-fyton-eksafanistikan-ta-teleytaia-250-xronia/
Tech,tanea.gr,Το Facebook δημιούργησε νέα αυτόνομη εφαρμογή βιντεοδιασκέψεων Messenger,6 Απριλίου 2020 | 10:47,tanea.gr,"Το Facebook δημιούργησε μία νέα αυτόνομη εφαρμογή βιντεοδιασκέψεων Messenger για επιτραπέζιους υπολογιστές (desktop) με λειτουργικά συστήματα Windows και MacOS. Οι εφαρμογές βιντεοδιασκέψεων, όπως το Zoom, το Webex και το Teams, γνωρίζουν τελευταία εκρηκτική ανάπτυξη -και στην Ελλάδα- λόγω της πανδημίας και της εξ ανάγκης μαζικής τηλεργασίας, τηλεκπαίδευσης, τηλεϊατρικής και εν γένει online επικοινωνίας από το σπίτι. Όπως ανακοίνωσε το Facebook, τον Μάρτιο υπήρξε πάνω από 100% αύξηση στη χρήση Messenger για βιντεοκλήσεις και ακουστικές κλήσεις. Οι νέες εφαρμογές για Windows και MacOS δίνουν πρόσθετες δυνατότητες για τους επιτραπέζιους υπολογιστές των χρηστών, οι οποίοι θα μπορούν να κάνουν δωρεάν σε μία μεγάλη οθόνη απεριόριστες ομαδικές βιντεοδιασκέψεις. Οι ενδιαφερόμενοι μπορούν να «κατεβάσουν» τις νέες εφαρμογές από τα ηλεκτρονικά καταστήματα Microsoft Store και Mac App Store. Οι συνομιλίες (chats) μέσω επιτραπέζιου υπολογιστή θα συγχρονίζονται αυτόματα με τις συνομιλίες μέσω της αντίστοιχης κινητής εφαρμογής. Η κινητή εφαρμογή (mobile app) Facebook Messenger είχε κυκλοφορήσει το 2011 και είχε αποκτήσει έξτρα δυνατότητες βιντεοκλήσεων το 2016. Πηγή: ΑΜΠΕ  ",https://www.tanea.gr/2020/04/06/science-technology/koronaios-to-facebook-dimiourgise-nea-aytonomi-efarmogi-vinteodiaskepseon-messenger/
Tech,tanea.gr,Κίνδυνος για ερημοποίηση του 1/3 των εδαφών της Ελλάδας,17 Ιουνίου 2019 | 12:35,tanea.gr,"«Η ερημοποίηση συνιστά τεράστια απειλή ειδικά για τη λεκάνη της Μεσογείου» επισημαίνει μιλώντας στο Αθηναϊκό-Μακεδονικό Πρακτορείο Ειδήσεων ο ακαδημαϊκός Χρήστος Ζερεφός. «Η γνώση αυτή προέρχεται τόσο από τα μοντέλα προβλέψεων για τα επόμενα 70 με 80 χρόνια όσο και από το παρελθόν» επισημαίνει ο ίδιος. Όπως υπενθυμίζει, ο πρώτος που περιέγραψε αυτό το φαινόμενο ήταν ο Αριστοτέλης στα «Μετεωρολογικά» του. «Εκεί αναρωτιέται πώς έγινε έρημος η Σαχάρα. Και αναφέρεται σε μια μεγάλη κλιματική αλλαγή για τους μηχανισμούς της οποίας θέτει ερωτήματα» λέει. Εκατό χώρες στον κόσμο, μεταξύ των οποίων και η Ελλάδα, κινδυνεύουν με ερημοποίηση, σύμφωνα με στοιχεία του ΟΗΕ, ο οποίος καθιέρωσε την 17η Ιουνίου ως παγκόσμια ημέρα  για την αντιμετώπιση του φαινομένου. Οι αριθμοί λένε ακόμη πως έως το 2025 περισσότεροι από 1,8 δισεκατομμύρια άνθρωποι θα έρθουν αντιμέτωποι με το πρόβλημα της παντελούς έλλειψης νερού, ενώ τα δυο τρίτα του πλανήτη θα ζουν με την αγωνία της εξάντλησης των αποθεμάτων. Λένε ακόμη πως η ερημοποίηση θα προκαλέσει περισσότερους θανάτους από κάθε άλλη φυσική καταστροφή και πως εξαιτίας του φαινομένου περισσότεροι από 135 εκατομμύρια άνθρωποι θα υποχρεωθούν να εγκαταλείψουν τις εστίες τους. Αν υπάρχει μια σημαντική διαφορά με το παρελθόν αυτή είναι η ταχύτητα με την οποία εκδηλώνεται το φαινόμενο. Και σε αυτή την ιλιγγιώδη ταχύτητα πρωτεύοντα ρόλο έχει ο άνθρωπος. «Το χαρακτηριστικό της αποσταθεροποίησης του κλίματος που οφείλεται στον άνθρωπο είναι ότι η αποσταθεροποίηση αυτή εκδηλώνεται σε πολύ μικρή χρονική περίοδο. Στο παρελθόν η αλλαγή αυτή ξεκινούσε και ολοκληρωνόταν σε ένα διάστημα χιλιάδων ετών» εξηγεί στο ΑΠΕ-ΜΠΕ ο κ. Ζερεφός. «Σήμερα ξέρουμε ότι υπήρξε μια παρατεταμένη περίοδος ξηρασίας στην εποχή του χαλκού, η οποία σύμφωνα με κάποιους μελετητές διήρκησε τριάντα χρόνια και σύμφωνα με άλλους ακόμη και τριακόσια. Είναι η περίοδος που κατέβηκαν οι Δωριείς από τον Βορρά και κατέλαβαν το Άργος και τις Μυκήνες για να αλλάξει η ροή της Ιστορίας» λέει ο διακεκριμένος ακαδημαϊκός. Η ανατολική Πελοπόννησος, που κατέλαβαν τότε οι Δωριείς, θεωρείται σήμερα υψηλού κινδύνου. Στο κόκκινο βρίσκονται ακόμη όλα τα νησιά του Αιγαίου, καθώς και τμήματα της Στερεάς Ελλάδας και της Εύβοιας, καθώς και της Θεσσαλίας, της Μακεδονίας, της Θράκης, όπως και η Κεντρική και η Νοτιοανατολική Κρήτη. Επιστρέφοντας στο παρελθόν, άλλες γνωστές περίοδοι ξηρασίας ήταν αυτή που ξεκίνησε περίπου το 100 μΧ, ενώ άλλη μία σημειώθηκε κατά τους μεσαιωνικούς χρόνους. «Πιο πρόσφατα, τη δεκαετία του 1970, ξεκίνησε μια νέα περίοδος ξηρασίας στη Βορειοδυτική Αφρική, η οποία διαρκεί δυστυχώς μέχρι σήμερα. Από εκείνη την περιοχή είχαμε τους πρώτους οικολογικούς πρόσφυγες καθώς εξαιτίας της ξηρασίας επεκτάθηκε η έρημος προς τη Σαβάνα» αναφέρει στο ΑΠΕ-ΜΠΕ ο Χρήστος Ζερεφός. «Ξέρουμε ότι ο υδροφόρος ορίζοντας στη Βόρεια Αφρική κατεβαίνει και ότι σε οάσεις όπως είναι η Φαράν, στη χερσόνησο του Σινά, που άλλοτε ανέβλυζε το νερό επίγεια -κι εγώ θυμάμαι ως παιδί- τώρα είναι σε βάθος πάνω από 20 και 30 μέτρα. Το γεγονός ότι αυτή η αλλαγή επισυμβαίνει στη διάρκεια της ζωής ενός ανθρώπου σημαίνει πολλά. Το κλίμα πάντα άλλαζε. Αλλά η ανθρώπινη παρέμβαση επέτεινε αυτές τις αλλαγές και γι’ αυτό βλέπουμε αυτά τα φαινόμενα» προσθέτει. Σύμφωνα με τον ίδιο, ο άνθρωπος ευθύνεται κατά 30% με 35% για την αλλαγή του κλίματος. «Εάν δεν κάνουμε κάτι σε λίγο θα ευθύνεται κατά 70% και 80%» επισημαίνει μιλώντας στο ΑΠΕ-ΜΠΕ ο κ. Ζερεφός.  ",https://www.tanea.gr/2019/06/17/science-technology/kindynos-gia-erimopoiisi-tou-1-3-ton-edafon-tis-elladas/
Tech,tanea.gr,Breakthrough Listen: Στη δημοσιότητα η μεγαλύτερη αναζήτηση εξωγήινης νοημοσύνης,19 Ιουνίου 2019 | 09:46,tanea.gr,"Ησυχία συνεχίζει να επικρατεί «εκεί έξω», καθώς το πρόγραμμα αναζήτησης εξωγήινης νοημοσύνης Breakthrough Listen ανακοίνωσε ότι, παρόλο που έστρεψε τα συνεργαζόμενα μεγάλα επίγεια ραδιοτηλεσκόπιά του στη γειτονιά 1.327 άστρων σε απόσταση έως 160 ετών φωτός από τη Γη, δεν κατάφερε τελικά να βρει κανένα ηλεκτρομαγνητικό ίχνος ή «τεχνο-υπογραφή», που να παραπέμπει σε κάποιο μηχάνημα ή τεχνολογία εξωγήινου τεχνολογικού πολιτισμού. Οπότε οι στενές επαφές τρίτου τύπου μπορούν να περιμένουν. Επρόκειτο για την πιο εκτεταμένη και φιλόδοξη αναζήτηση εξωγήινων μέχρι σήμερα, αλλά αποδείχθηκε ακόμη μια φορά ότι δεν είναι καθόλου εύκολο πράγμα να αναζητάς βελόνα στα άχυρα, αν φυσικά υποθέσουμε ότι όντως υπάρχει βελόνα (δηλαδή εξωγήινοι). Τρία χρόνια παρατηρήσεων από το πρόγραμμα Breakthrough και δεκαετίες αναζητήσεων από το παλαιότερο πρόγραμμα SETI, που συνεχίζεται ακόμη, έχουν καταλήξει με άδεια χέρια. Η τελευταία αναζήτηση με τη βοήθεια των μεγάλων ραδιοτηλεσκοπίων «Γκριν Μπανκ» στη Δυτική Βιρτζίνια των ΗΠΑ και «Παρκς» στην Αυστραλία έφερε στο φως κάποια ύποπτα σήματα, που τελικά αποδείχθηκε ακόμη μια φορά ότι ήταν γήινης προέλευσης (κινητά τηλέφωνα, δορυφόροι κ.ά.). «Δεν βρήκαμε καθόλου ενδείξεις για τεχνητά σήματα εξωγήινης προέλευσης, αλλά αυτό δεν σημαίνει ότι δεν υπάρχει νοήμων ζωή εκεί έξω. Μπορεί απλώς να μην έχουμε ακόμη ψάξει στο σωστό μέρος ή όχι αρκετά σε βάθος για να πιάσουμε αχνά σήματα» δήλωσε ο αστρονόμος Ντάνι Πράις του Πανεπιστημίου της Καλιφόρνιας στο Μπέρκλεϊ. Οι επιστήμονες του προγράμματος «ακρόασης» Breakthrough Listen έκαναν δύο ανοιχτές δημοσιεύσεις με τα αποτελέσματα της αναζήτησής τους στο περιοδικό αστροφυσικής The Astrophysical Journal και προσκαλούν κάθε ενδιαφερόμενο να ψάξει και μόνος του τα στοιχεία, μήπως βρει κάτι που έχει διαφύγει την προσοχή. Η πρωτοβουλία Breakthrough δημιουργήθηκε από τον ρωσικής καταγωγής δισεκατομμυριούχο Γιούρι Μίλνερ και έχει θέσει ως στόχο να ψάξει για σημάδια εξωγήινων πολιτισμών σε ένα εκατομμύριο κοντινά άστρα στον δικό μας και σε άλλους γαλαξίες, τόσο με ραδιοτηλεσκόπια όσο και με οπτικά τηλεσκόπια. Στο μεταξύ, αστρονόμοι ανακοίνωσαν ότι βρήκαν σε σχετικά κοντινή απόσταση 12,5 ετών φωτός, γύρω από το μικρό και αχνό άστρο Teegarden, δύο εξωπλανήτες που φαίνεται να μοιάζουν με τη Γη, ενώ δεν αποκλείουν να υπάρχει και άλλος. Και οι δύο πλανήτες εκτιμάται ότι είναι βραχώδεις και περιφέρονται σε τέτοια απόσταση από το μητρικό άστρο τους, που θα μπορούσαν να έχουν συνθήκες φιλόξενες για ζωή, μεταξύ άλλων νερό σε υγρή μορφή. Το άστρο Teegarden, που ανακαλύφθηκε το 2003 και είναι αντικείμενο παρατήρησης εδώ και τρία περίπου χρόνια, έχει τη μισή φωτεινότητα και το ένα δέκατο της μάζας του Ήλιου, θερμοκρασία μόνο 2.700 βαθμών Κελσίου και είναι το 24ο κοντινότερο στη Γη. Οι δύο πλανήτες διαγράφουν μια πλήρη περιφορά γύρω από το άστρο τους σε πέντε και 11 μέρες αντίστοιχα (οι διάρκειες του έτους τους), ενώ φαίνεται να είναι βαρυτικά «κλειδωμένοι», δηλαδή -όπως συμβαίνει και με τη Σελήνη σε σχέση με τη Γη- δείχνουν προς το άστρο τους μόνιμα μόνο τη μία πλευρά τους. Ο επικεφαλής ερευνητής, Ματίας Τσεχμάιστερ του Ινστιτούτου Αστροφυσικής του γερμανικού Πανεπιστημίου του Γκέτινγκεν, εκτίμησε ότι ο πιο εσωτερικός πλανήτης έχει μέση θερμοκρασία περίπου 20 βαθμών Κελσίου. «Αν έχει ατμόσφαιρα, θα μπορούσε να είναι κατοικήσιμος» είπε ο ίδιος. Η σχετική δημοσίευση των επιστημόνων έγινε στο περιοδικό αστρονομίας και αστροφυσικής Astronomy & Astrophysics. Το πλανητικό σύστημα του άστρου Teegarden θεωρείται πλέον βασικός στόχος των τηλεσκοπίων, επίγειων και διαστημικών. (Πηγή πληροφοριών: ΑΠΕ – ΜΠΕ)  ",https://www.tanea.gr/2019/06/19/science-technology/breakthrough-listen-sti-dimosiotita-i-megalyteri-anazitisi-eksogiinis-noimosynis/
Tech,tanea.gr,Μελέτες ανάπτυξης ανοσίας από την Ακαδημία Αθηνών,2 Απριλίου 2020 | 17:20,tanea.gr,"Η Ακαδημία Αθηνών παρακολουθεί συστηματικά και με ιδιαίτερη προσοχή την εξελισσόμενη πανδημία της νόσου Covid-19, η οποία προκαλείται από το νέο κοροναϊό SARS-CoV-2, όπως αναφέρει η Σύγκλητος της Ακαδημίας σε σημερινή ανακοίνωση της. Μεταξύ άλλων, το Ίδρυμα Ιατροβιολογικών Ερευνών της Ακαδημίας προγραμματίζει τη διεξαγωγή μελετών ανάπτυξης ανοσίας του ελληνικού πληθυσμού μέσω της ανίχνευσης αντισωμάτων έναντι του ιού. Ακόμη, δημιουργεί συλλογές βιολογικού υλικού από πάσχοντες με τη νόσο Covid-19. Όπως επισημαίνει η Ακαδημία, τα αρμόδια επιστημονικώς μέλη της -ιατροί και βιολόγοι- είχαν εγκαίρως επισημάνει ότι βάσει των δεικτών δημόσιας υγείας του πληθυσμού της Ελλάδας (γερασμένος πληθυσμός, περιορισμένος αριθμός κλινών εντατικής θεραπείας, ορισμένες ανεπάρκειες του Εθνικού Συστήματος Υγείας, επιπολασμός καπνίσματος κλπ) απαιτείται η άμεση λήψη δραστικών μέτρων για τον περιορισμό της εξάπλωσης του ιού. Με βάση τα ανωτέρω, η Ακαδημία Αθηνών διέκοψε τις πάσης φύσεως συνεδριάσεις των πολυμελών συλλογικών οργάνων της και τις ομαδικές εκδηλώσεις της ήδη από τις 5 Μαρτίου. Η αποτελεσματική διαχείριση της πανδημίας, όπως αναφέρει η Ακαδημία, «προϋποθέτει, πέραν της εφαρμογής των ορθώς ληφθέντων περιοριστικών μέτρων πολιτικής προστασίας, την ουσιαστική συμβολή των ιατρών και νοσηλευτών, καθώς και την συντονισμένη δράση του ερευνητικού και εργαστηριακού προσωπικού της χώρας». Στο πλαίσιο αυτό, η Ακαδημία Αθηνών επισημαίνει επίσης, ότι «η επιτυχής αντιμετώπιση της πανδημίας και η στρατηγική εξόδου από την κρίση απαιτεί εντατικές ερευνητικές προσπάθειες στον τομέα της βιολογίας και επιδημιολογίας του ιού, καθώς και της ανάπτυξης θεραπειών και εμβολίων». Το Ίδρυμα Ιατροβιολογικών Ερευνών της Ακαδημίας Αθηνών (ΙΙΒΕΑΑ), αναγνωρίζοντας την κρισιμότητα της κατάστασης, συμβάλλει στην προσπάθεια αυτή με το εξειδικευμένο επιστημονικό του προσωπικό και τις σύγχρονες ερευνητικές του υποδομές. Συγκεκριμένα: α) έχει δρομολογήσει τη διενέργεια μοριακών διαγνωστικών αναλύσεων για την ανίχνευση του ιού στον πληθυσμό, β) πραγματοποιεί μετρήσεις βιο-δεικτών φλεγμονής και ανοσολογικής απάντησης για την επιλογή της κατάλληλης θεραπευτικής αγωγής για τους ασθενείς των μονάδων εντατικής θεραπείας, γ) προγραμματίζει τη διεξαγωγή μελετών ανάπτυξης ανοσίας του πληθυσμού μέσω της ανίχνευσης των εξουδετερωτικών αντισωμάτων έναντι του ιού, δ) δημιουργεί προτυποποιημένες συλλογές βιολογικού υλικού από πάσχοντες με τη νόσο Covid-19, οι οποίες θα επιτρέψουν την εκπόνηση μελετών με αντικείμενο την κατανόηση της μοριακής εξέλιξης του ιού στον ελληνικό πληθυσμό και της αλληλεπίδρασης του ιού με τα κύτταρα του ανθρώπου με σκοπό την ταυτοποίηση νέων φαρμακευτικών στόχων και ε) σε στενή συνεργασία με το Κέντρο Ερεύνης Φυσικής της Ατμοσφαίρας και Κλιματολογίας της Ακαδημίας Αθηνών, διερευνάται η σχέση μεταξύ των επιπτώσεων του κορονοϊού σε παγκόσμια κλίμακα και των επικρατουσών κλιματολογικών-περιβαλλοντικών συνθηκών. Επίσης, το Κέντρο Ερευνών Θεωρητικών και Εφηρμοσμένων Μαθηματικών της Ακαδημίας Αθηνών, που συνεργάζεται με το ΙΙΒΕΑΑ, έχει αναπτύξει έγκυρα μοντέλα πρόβλεψης της διάδοσης του ιού, τα οποία είναι χρήσιμα για τον μακροπρόθεσμο προγραμματισμό διαχείρισης της επιδημίας. Το συνεργαζόμενο Ερευνητικό Κέντρο Βιοϊατρικών Επιστημών «Αλ. Φλέμιγκ» αναπτύσσει ζωϊκά πρότυπα μελέτης της λοίμωξης και της φλεγμονής, με σκοπό την κατανόηση της παθογένειας που προκαλείται από τον ιό. Τέλος, στον τομέα της περίθαλψης των πασχόντων με τη νόσο Covid-19, οι καθ’ ύλην αρμόδιοι ακαδημαϊκοί, και ιδίως οι εντατικολόγοι, προσφέρουν ιατρικές συμβουλές στο ιατρικό και νοσηλευτικό προσωπικό για την αντιμετώπιση της πανδημίας.  ",https://www.tanea.gr/2020/04/02/science-technology/meletes-anaptyksis-anosias-apo-tin-akadimia-athinon/
Tech,tanea.gr,"Απόψε ο πιο κοντινός, πιο μεγάλος και πιο φωτεινός Δίας του 2019",10 Ιουνίου 2019 | 09:02,tanea.gr,"Το βράδυ της Δευτέρας ο Δίας θα φαίνεται μεγαλύτερος και φωτεινότερος από κάθε άλλη μέρα του 2019, οπότε θα είναι μια καλή ευκαιρία για όποιον (ιδίως αρχάριο) θέλει να τον παρατηρήσει και να τον φωτογραφήσει, καθώς θα είναι ορατός όλη τη νύχτα. Ο γιγάντιος πλανήτης, ο μεγαλύτερος του ηλιακού συστήματος μας, θα βρίσκεται στο κοντινότερο σημείο του από τη Γη και θα φωτίζεται πλήρως από τον Ήλιο. Ο πλανήτης μας θα βρεθεί ακριβώς ανάμεσα στο Δία και στον Ήλιο, ένα φαινόμενο που λέγεται «αντίθεση» και συμβαίνει κάθε περίπου 13 μήνες. Η επόμενη φορά που η Γη και ο Δίας θα πλησιάσουν τόσο μεταξύ τους, θα είναι τον Ιούλιο του 2020. Ακόμη και με ένα καλό ζευγάρι κιάλια, πολύ περισσότερο με ένα ερασιτεχνικό τηλεσκόπιο, θα είναι δυνατό να δει κανείς -σαν φωτεινές κηλίδες κοντά του- τα τέσσερα μεγαλύτερα φεγγάρια του Δία (αυτά που πρώτος είχε δει ο Γαλιλαίος), καθώς και μερικές λεπτομέρειες από τα πυκνά νέφη του ή ακόμη και τη «μεγάλη ερυθρά κηλίδα», την τεραστίων διαστάσεων θύελλα που μαίνεται στον πλανήτη εδώ και αιώνες. Τη νύχτα της 16ης Ιουνίου ο Δίας θα κάνει «ντουέτο» στον ουρανό με τη Σελήνη, που θα βρίσκεται μία μέρα πριν την πανσέληνο. Όπως ο Δίας, η σειρά του Κρόνου να βρεθεί σε αντίθεση από τον Ήλιο, θα φθάσει στις 9 Ιουλίου. Πηγή ΑΠΕ-ΜΠΕ  ",https://www.tanea.gr/2019/06/10/science-technology/apopse-o-pio-kontinos-pio-megalos-kai-pio-foteinos-dias-tou-2019/
Tech,tanea.gr,Ελληνικό κρασί έπιναν οι πρόγονοι του Αστερίξ,20 Ιουνίου 2019 | 08:59,tanea.gr,"Τα «έτσουζαν» για τα καλά οι αρχαίοι Κέλτες στη Γαλλία, οι πρόγονοι του Αστερίξ, οι οποίοι έπιναν εισαγόμενο κόκκινο ελληνικό κρασί, καθώς και μπίρα από κεχρί, δικής τους παραγωγής. Με άλλα λόγια, υπήρχε μια εποχή που αντί οι Έλληνες να πίνουν πανάκριβα γαλλικά κρασιά εισαγωγής, όπως σήμερα, συνέβαινε το αντίθετο, δηλαδή οι Γάλλοι συστηματικά έπιναν ελληνικά κρασιά και μάλιστα σε ελληνικά σκεύη, επίσης εισαγόμενα. Και μάλιστα έκαναν τεράστια ταξίδια, μέσα από ποτάμια και βουνά (ακόμη και τις ‘Αλπεις), για να βρουν το αγαπημένο τους ελληνικό κρασί. Οι επιστήμονες από τη Γερμανία και τη Γαλλία, με επικεφαλής τη Σίνθιαν Σπιτέρι του γερμανικού Πανεπιστημίου του Τίμπινγκεν, που έκαναν τη σχετική δημοσίευση στο περιοδικό «PLoS One», μελέτησαν οργανικά υπολείμματα που βρέθηκαν μέσα σε κούπες, αγγεία και κανάτες, τα οποία ανακαλύφθηκαν στην περιοχή της Βουργουνδίας και χρονολογούνται περί το 500 π.Χ. (από τα 99 σκεύη που μελετήθηκαν, τα 16 ήσαν ελληνικού στιλ, κυρίως αττικοί ερυθρόμορφοι αμφορείς). Ο πρώτος ιστορικός, ο Ηρόδοτος, είχε περιγράψει την αγάπη των Κελτών για το αλκοόλ στα συμπόσια τους και η νέα έρευνα το επιβεβαιώνει. «Είναι η πρώτη φορά που πραγματικά βλέπουμε ότι κάτι τέτοιο ισχύει, χρησιμοποιώντας επιστημονικές μεθόδους», δήλωσε η Σπιτέρι. Η τοποθεσία Βιξ-Μον Λασουά της Βουργουνδίας υπήρξε σημαντικός οικισμός της πρώιμης εποχής του σιδήρου στην κεντρική Γαλλία και, παρόλο που ήταν βαθιά στην ενδοχώρα, φαίνεται πως είχε εμπορικές επαφές με την ελληνική αποικία της Μασσαλίας. Η χημική ανάλυση των σκευών, ιδίως των ελληνικών, αποκάλυψε υπολείμματα σταφυλιών από όπου παράγεται κόκκινο κρασί. Καθώς δεν υπήρχαν αμπέλια και οινοποιία καθόλου στη γύρω περιοχή εκείνη την εποχή, οι επιστήμονες θεωρούν ως πιο πιθανό ότι επρόκειτο για εισαγωγή ελληνικού κρασιού από τη νότια ακτή της Γαλλίας (ή τις ελληνικές αποικίες στην Ιταλία). Σε άλλα δοχεία υπήρχαν επίσης υπολείμματα από ελαιόλαδο, μάλλον ελληνικό και αυτό. Είναι πιθανώς η αρχαιότερη ένδειξη χρήσης ελαιολάδου στη Βόρεια Ευρώπη. «Οι Κέλτες κατέβαιναν τον ποταμό Ροδανό μέχρι την ελληνική αποικία της Μασσαλίας, που αποτελούσε κεντρικό πόλο ανταλλαγών, ενώ μπορεί να ταξίδευαν επίσης και μέσω των ‘Αλπεων. Πάντα ξέραμε ότι οι πρώτοι Κέλτες είχαν επαφή με τη Μεσόγειο και ότι αποκτούσαν αγγεία και κεραμικά, αλλά δεν γνωρίζαμε σε τι τα χρησιμοποιούσαν», ανέφερε ο ερευνητής Φίλιπ Στοκχάμερ του Πανεπιστημίου Λούντβιχ Μαξιμίλιανς του Μονάχου. «Ήταν μια εποχή γρήγορων αλλαγών, στη διάρκεια της οποίας αγγεία κατασκευασμένα στην Ελλάδα και στην Ιταλία έφθαναν έφταναν για πρώτη φορά σε μεγάλους αριθμούς βόρεια των ‘Αλπεων. Οι Κέλτες δεν υιοθέτησαν απλώς τις ξένες παραδόσεις, αλλά χρησιμοποιούσαν επίσης τα εισαγόμενα σκεύη και προϊόντα με τους δικούς τους τρόπους και για τους δικούς τους σκοπούς», πρόσθεσε ο Γερμανός επιστήμονας, σύμφωνα με τη βρετανική «Ιντιπέντεντ» και το «New Scientist». Παράλληλα, όμως, όπως αποκάλυψαν άλλα οργανικά απομεινάρια, οι Κέλτες έφτιαχναν κάτι μόνοι τους και αυτό ήταν μπίρα από δημητριακά (κεχρί), την οποία μάλλον έπιναν οι φτωχότεροι, οι οποίοι δεν είχαν να πληρώσουν το εισαγόμενο -πιθανώς ακριβό- ελληνικό κρασί της εποχής (πώς αλλάζουν τα πράγματα…). Πηγή: ΑΠΕ-ΜΠΕ  ",https://www.tanea.gr/2019/06/20/science-technology/elliniko-krasi-epinan-oi-progonoi-tou-asteriks/
Tech,tanea.gr,Υπερπανσέληνος : Απόψε θα δούμε το μεγαλύτερο φεγγάρι του 2020,7 Απριλίου 2020 | 08:33,tanea.gr,"Το μεγαλύτερο και πιο φωτεινό φεγγάρι του φετινού έτους θα εμφανιστεί απόψε, καθώς θα συμβεί η τρίτη (και καλύτερη) από τις συνολικά τέσσερις υπερπανσελήνους του 2020. Στις 21:08 ώρα Ελλάδας απόψε η Σελήνη θα πλησιάσει τη Γη στο κοντινότερο σημείο της για φέτος, σε απόσταση 356.907 χιλιομέτρων (περίγειο). Μερικές ώρες αργότερα, στις 05:35 ώρα Ελλάδας της Πέμπτης, θα υπάρξει πανσέληνος. Η σχεδόν σύμπτωση της πανσελήνου με το περίγειο του φεγγαριού αναμένεται να οδηγήσει σε ένταση του φαινομένου των παλιρροιών. Όταν η υπερπανσέληνος βρίσκεται κοντά στον ορίζοντα, τότε το φεγγάρι φαίνεται ακόμη μεγαλύτερο στα μάτια των παρατηρητών. Μάλιστα ο δορυφόρος της Γης θα φαίνεται απόψε να έχει και έναν συνοδό στον ουρανό, ο οποίος θα είναι ο Στάχυς, ο φωτεινότερος αστέρας α (άλφα) του αστερισμού της Παρθένου. Η επόμενη και τελευταία υπερπανσέληνος του έτους θα λάβει χώρα στις 7 Μαΐου. Αντίθετα, η Σελήνη θα βρεθεί στο πιο μακρινό σημείο της ελλειπτικής τροχιάς της από τη Γη (απόγειο) στις 31 Οκτωβρίου. Την ημέρα εκείνη η πανσέληνος θα φαίνεται σχεδόν 14% μικρότερη από ό,τι απόψε.  ",https://www.tanea.gr/2020/04/07/science-technology/yperpanselinos-apopse-tha-doume-to-megalytero-feggari-tou-2020/
Tech,tanea.gr,Κοροναϊός : Δυναμική συμβολή της Ελλάδας στην προσπάθεια ανακάλυψης καινοτόμων θεραπειών,3 Απριλίου 2020 | 21:58,tanea.gr,"Στην προσπάθεια ανακάλυψης καινοτόμων θεραπειών του κοροναϊού συμβάλλει και η Ελλάδα. Σύμφωνα με το ΑΠΕ – ΜΠΕ, σήμερα εγκρίθηκε η διεξαγωγή της μελέτης «Adaptive COVID-19 Treatment Trial» και στη χώρα μας. Πρόκειται για μία  μελέτη για να αξιολογήσει την ασφάλεια και την αποτελεσματικότητα καινοτόμων θεραπευτικών ουσιών σε νοσηλευόμενους ενηλίκους με COVID-19. Η μελέτη είναι μία πολυκεντρική δοκιμή που θα διεξαχθεί σε 75 κλινικές παγκόσμια. Η Ελλάδα, μαζί με την Αγγλία, είναι από τις πρώτες χώρες της Ευρώπης στις οποίες εγκρίνεται η διεξαγωγή της μελέτης. Ήδη η μελέτη διεξάγεται στις ΗΠΑ, καθώς και σε άλλες χώρες εκτός Ευρώπης. Χρηματοδοτείται από τα Ινστιτούτα Υγείας των ΗΠΑ, και χορηγός για την ΕΕ είναι το πανεπιστήμιο της Μινεσότα. Σε αυτό το στάδιο της μελέτης θα αξιολογηθεί η ασφάλεια και αποτελεσματικότητα του πειραματικού αντι-ιικού φαρμάκου remdesivir στην αντιμετώπιση του COVID-19. Στην Ελλάδα, η μελέτη συντονίζεται από την Ιατρική Σχολή ΕΚΠΑ, με επιστημονική υπεύθυνη την καθηγήτρια Γιώτα Τουλούμη, ενώ θα συμμετέχουν 4 κλινικές:",https://www.tanea.gr/2020/04/03/science-technology/koronaios-dynamiki-symvoli-tis-elladas-stin-prospatheia-anakalypsis-kainotomon-therapeion/
Tech,tanea.gr,Γιατί η ανοσία της αγέλης ήταν η λάθος στρατηγική,6 Απριλίου 2020 | 23:39,tanea.gr,"Στην «ανοσία της αγέλης» την οποία αρκετές χώρες προσπάθησαν να εφαρμόσουν στα πλαίσια καταπολέμησης του κοροναϊού, αναφέρθηκε κατά τη σημερινή ενημέρωσή του ο εκπρόσωπος του υπουργείου Υγείας, Σωτήρης Τσιόδρας. Πιο τρανό παράδειγμα αποτελεί η Βρετανία του Μπόρις Τζόνσον που προσπάθησε να την εφαρμόσει, όμως στις τραγικές προβλέψεις που έκαναν λόγο για τουλάχιστον 20 χιλιάδες νεκρούς, ο βρετανός πρωθυπουργός έκανε πίσω και ανακοίνωσε lοckdown. Μάλιστα ο Μπόρις Τζόνσον, όχι μόνο νόσησε, αλλά τις τελευταίες ώρες βρίσκεται στην εντατική. Ακόμα μια χώρα που προσπάθησε να το εφαρμόσει είναι η Ολλανδία, με αποτέλεσμα οι κλίνες εντατικής θεραπείας να βρίσκονται ένα βήμα πριν από την εξάντλησή τους, σύμφωνα με τα επίσημα στοιχεία της ολλανδικής κυβέρνησης. Παράλληλα, η Ολλανδία έχει την τρίτη μεγαλύτερη αναλογία θανάτων σε σχέση με τον πληθυσμό, μετά την Ιταλία και την Ισπανία. Μια χώρα που την εφάρμοσε και ακόμα συνεχίζει να στηρίζει αυτή την επιλογή, είναι η Σουηδία. Η ηγεσία της χώρας έχει επιλέξει να μην κλείσει καμία υπηρεσία και έχει αφήσει στην διακριτική ευχέρεια των πολιτών την εξάσκηση μέτρων προφύλαξης. Το μόνο μέτρο που έχει ληφθεί είναι η απαγόρευση συγκεντρώσεων άνω των 50 ατόμων. Μέχρι στιγμής η Σουηδία με πληθυσμό 11 εκατομμυρίων ανθρώπων -λίγο παραπάνω από την Ελλάδα- μετράει 400 νεκρούς και περίπου 7.000 επιβεβαιωμένα κρούσματα. Σε συνέντευξη που παραχώρησε ο πρωθυπουργός της χώρας Στέφαν Λόφβεν, προειδοποίησε ότι πολλοί άνθρωποι θα χρειαστεί να μπουν στην εντατική. «Είμαστε αντιμέτωποι με χιλιάδες θανάτους και πρέπει να είμαστε έτοιμοι γι’ αυτό» ήταν τα λόγια του. Εκεί έγκειται και το ζήτημα της εν λόγω τακτικής. Κανείς δεν μπορεί να πει με σιγουριά τι δουλεύει και τι όχι, Ωστόσο τακτικές σαν αυτές προϋποθέτουν χιλιάδες θανάτους. Ένα ακόμα παράδειγμα πέραν των παραπάνω είναι αυτό των ΗΠΑ. Ο Τραμπ άργησε χαρακτηριστικά να πάρει μέτρα και τώρα βρίσκεται αντιμέτωπος με εκατοντάδες χιλιάδες θανάτους. Το ερώτημα λοιπόν που έρχεται και επανέρχεται είναι: Εφόσον είμαστε κλεισμένοι στα σπίτια μας  και δεν αποκτούμε αντισώματα στον κοροναϊό -όπως θα γινόταν με την πολιτική της ανοσίας της αγέλης- πώς θα κυκλοφορήσουμε ελεύθερα όταν τα μέτρα αρθούν; Δεν θα νοσήσουμε όταν επιστρέψει ο ιός κατά το δεύτερο κύμα; Σε αυτό λοιπόν αναφέρθηκε και ο Σωτήρης Τσιόδρας, λέγοντας πως μια τακτική καθολικής ανοσίας της αγέλης στη χώρα μας «θα μεταφραζόταν σε σε χιλιάδες νεκρούς». Σύμφωνα λοιπόν με τον κ. Τσιόδρα «χρειαζόμαστε τη σταδιακή ανοσία ώστε να μην υπερφορτωθεί το Σύστημα Υγείας και να προετοιμαστούμε καλύτερα για ένα δεύτερο κύμα κρουσμάτων». Δηλαδή, σύμφωνα με τον κ. Τσιόδρα ζητούμενο είναι όσοι νοσήσουν να το κάνουν στο μεγαλύτερο δυνατό διάστημα, ώστε να μην υπερφορτώσουμε το σύστημα υγείας. Σε ό,τι αφορά στη χημειοπροφύλαξη, ο κ. Τσιόδρας υπογράμμισε ότι γίνονται πειράματα από τη διεθνή επιστημονική κοινότητα, με διάφορα φάρμακα. «Αλλά η καλύτερη προφύλαξη μπορεί να γίνει με ένα εμβόλιο» είπε και εξήγησε: «Εμείς με τα πενιχρά μέσα που διαθέτουμε, σχεδιάσαμε θεραπευτικά πρωτόκολλα με κάποια φάρμακα και μένει να δούμε αν είναι αποτελεσματικά ή όχι. Χρειάζεται λοιπόν υπομονή. Ελπίζουμε σε μια μείωση των κρουσμάτων, αλλά σαφώς θα πρέπει να είμαστε προετοιμασμένοι για ένα δεύτερο κύμα του κοροναϊού, όπως κι αν αυτό έρθει, το φθινόπωρο ή τον επόμενο χειμώνα». Τέλος, αναφορικά με την τα μοριακά τεστ, εξήγησε πως η αξιοπιστία τέτοιων ταχέων τεστ ελέγχεται. «Χρησιμοποιούμε τα ίδια κριτήρια που χρησιμοποιούν οι υπηρεσίες υγείας στην Ευρώπη. Θέλει προσοχή η επιτήρηση και η παρακολούθηση της επιδημίας στη χώρα μας» εξήγησε. Ενδεικτικά είναι και  τα όσα είπε  ο καθηγητής του Τμήματος Ηλεκτρολόγων Μηχανικών και Επιστήμης Υπολογιστών στο Τεχνολογικό Ινστιτούτο της Μασαχουσέτης (ΜΙΤ), Κωνσταντίνος Δασκαλάκης. Σύμφωνα με τον κ. Δασκαλάκη η θεωρία της «ανοσίας της αγέλης» θα μπορούσε να χαρακτηριστεί ως «θεωρία της ανοησίας της αγέλης». «Πρόκειται για μια θεωρία που ήταν εξαρχής λανθασμένη και για τον λόγο αυτόν έγινε ήδη στροφή – αν και καθυστερημένη – στη Βρετανία προς αυστηρά μέτρα» λέει χαρακτηριστικά ο πασίγνωστος καθηγητής.  ",https://www.tanea.gr/2020/04/06/science-technology/giati-i-anosia-tis-agelis-itan-i-lathos-stratigiki/
Tech,tanea.gr,Ελπίδες για την αντιμετώπιση του ιού από Ρώσους επιστήμονες,1 Απριλίου 2020 | 16:59,tanea.gr,"Με τον κοροναϊό να εξαπλώνεται ραγδαία σε ολόκληρο τον πλανήτη όλοι οι επιστήμονες έχουν ριχτεί στη μάχη της εξεύρεσης τόσο ενός εμβολίου, όσο και ενός φαρμάκου. Σε αυτή την προσπάθεια φαίνεται να συμμετέχουν και ρώσοι επιστήμονες, οι οποίοι μιλούν για μια διαφορετική μέθοδο ανάσχεσης της εξάπλωσης παθογόνων μικροοργανισμών, πιθανώς συμπεριλαμβανομένου και του κοροναϊού. Συγκεκριμένα, σύμφωνα με ρεπορτάζ της εφημερίδας «Izvestia» που επικαλείται το πρακτορείο ειδήσεων Sputnik οι επιστήμονες κατασκεύασαν μία συσκευή, η οποία χρησιμοποιεί παγωμένο πλάσμα του αίματος, προκειμένου να μετατρέψει το συνηθισμένο νερό σε μία νέα μορφή υγρού – που ονομάζεται «Magnaril». Σύμφωνα πάντα με το δημοσίευμα πρόκειται για υγρό, το οποίο θεωρείται «θανατηφόρο για μικρά βιολογικά αντικείμενα, όπως μύκητες, βακτήρια και ιούς». Οι ιδιότητες αυτού του υγρού οφείλονται στο κρύο πλάσμα, το οποίο παράγει «ενεργές μορφές οξυγόνου και υποχλωριώδους οξέος». Το υγρό αυτό, σύμφωνα με το ρωσικό δημοσίευμα, δύναται να χρησιμοποιηθεί ως απολυμαντικό, το οποίο είτε μπορεί να απλωθεί σε διάφορες επιφάνειες, είτε να διαχυθεί στον αέρα Ενώ όσον αφορά την τιμή του αυτή κυμαίνεται σε 1,30 δολάριο ανά 1.000 λίτρα. Ωστόσο, αυτό που απομένει είναι να αποδειχθεί αν το «Magnaril» είναι αποτελεσματικό και εναντίον του συγκεκριμένου στελέχους κορονοϊού, το οποίο έχει προκαλέσει την παγκόσμια πανδημία. Έτσι λοιπόν η εν λόγω έρευνα προστίθεται στις πολυάριθμες έρευνες και δοκιμές που βρίσκονται σε εξέλιξη, γεμίζοντάς μας ελπίδα ότι η μέρα που θα νικήσουμε τον κοροναϊό δεν απέχει πάρα πολύ!  ",https://www.tanea.gr/2020/04/01/science-technology/elpides-gia-tin-antimetopisi-tou-iou-apo-rosous-epistimones/
Tech,tanea.gr,Online χάρτες καταγράφουν την απαγόρευση κυκλοφορίας – Τι δείχνουν για την Ελλάδα,15 Απριλίου 2020 | 09:00,tanea.gr,"Ακολουθώντας το παράδειγμα της Google, η Apple δημιούργησε και αυτή ένα online εργαλείο που καταγράφει τις αλλαγές στις μετακινήσεις και συνήθειες των ανθρώπων, μετά τα περιοριστικά μέτρα κοινωνικής αποστασιοποίησης εξαιτίας της πανδημίας Covid-19. Στόχος της εταιρείας είναι να βοηθήσει τις αρχές δημόσιας υγείας να βεβαιώσουν κατά πόσο ο πληθυσμός τηρεί τα μέτρα. To νέο εργαλείο (Mobility Trends Report) καλύπτει αρχικά 63 χώρες (έναντι 131 του αντίστοιχου εργαλείου της Google), μεταξύ των οποίων και την Ελλάδα, για την οποία δείχνει μια μείωση 63% στο περπάτημα και 68% στο οδήγημα μεταξύ 13 Ιανουαρίου και 13 Απριλίου. Όμως αποκαλύπτει επίσης ότι στη χώρα μας η μείωση στις μετακινήσεις είχε φθάσει στη μεγαλύτερη μείωση της περίπου στις 4 και 5 Απριλίου, αλλά έκτοτε εμφανίζεται μια σταδιακή αύξηση τόσο στις πεζοπορίες όσο και στις μετακινήσεις με αυτοκίνητα. Το εργαλείο της Apple βασίζεται στη χρήση του Χάρτη σε όλες τις συσκευές iPhone και, σύμφωνα με την εταιρεία, δεν παραβιάζει τα προσωπικά δεδομένα των χρηστών, αφού δεν συσχετίζει τα δεδομένα του Apple Maps με την ταυτότητα των χρηστών, ούτε διατηρεί ιστορικό για το πού πήγε ο κάθε χρήστης. Προς το παρόν, το εργαλείο της Apple, που ανανεώνεται σε καθημερινή βάση, καταγράφει τις μεταβολές σε μόνο τρεις κατηγορίες μετακινήσεων: με τα πόδια, με όχημα ή με δημόσια μέσα μεταφοράς (γι’ αυτό το τελευταίο δεν αναφέρεται εκτίμηση για την Ελλάδα), ενώ το εργαλείο της Google περιλαμβάνει περισσότερες επιλογές (καταστήματα, πάρκα, γραφεία κ.α.). Σε γενικές γραμμές πάντως τα δύο εργαλεία φαίνεται να δίνουν παραπλήσιες εικόνες για τις επιμέρους χώρες. Εκ των πραγμάτων, η Apple έχει διαθέσιμα λιγότερα δεδομένα σε σχέση με τη Google, η οποία κάνει χρήση στοιχείων όχι μόνο από κάθε συσκευή Android, αλλά ακόμη και από τα iPhones της Apple, στα οποία είναι εγκατεστημένο το Google Maps.  ",https://www.tanea.gr/2020/04/15/science-technology/online-xartes-katagrafoun-tin-apagoreysi-kykloforias-ti-deixnoun-gia-tin-ellada/
Tech,tanea.gr,Τσερνόμπιλ: Νέες πυρκαγιές στη ζώνη αποκλεισμού,16 Απριλίου 2020 | 22:45,tanea.gr,"Νέα πύρινα μέτωπα εκδηλώθηκαν στην περιοχή περιμετρικά του πρώην πυρηνικού εργοστασίου του Τσερνόμπιλ την Μεγάλη Πέμπτη, τα οποία τροφοδοτούν οι ισχυροί άνεμοι που πνέουν, δυσκολεύοντας το έργο των πυροσβεστικών δυνάμεων. Οι πυροσβέστες κατάφεραν πριν από ημέρες να θέσουν υπό έλεγχο πυρκαγιές που κατέκαψαν τα δάση γύρω από το σημείο όπου εκτυλίχθηκε η χειρότερη πυρηνική καταστροφή παγκοσμίως, το 1986, ενώ οι ουκρανικές αρχές υποβάθμισαν οποιονδήποτε κίνδυνο διασποράς ακτινοβολίας. Σύμφωνα με την υπηρεσία εκτάκτων περιστατικών, τρία νέα μέτωπα ξέσπασαν, όμως «δεν είναι μεγάλης έκτασης ούτε είναι απειλητικά». Περισσότεροι από 1.000 άνθρωποι συνδράμουν τις επιχειρήσεις κατάσβεσης. Οι πυρκαγιές βρίσκονται στη ζώνη αποκλεισμού των 2.600 τετραγωνικών χιλιομέτρων (1.000 τετραγωνικά μίλια) που δημιουργήθηκε μετά την καταστροφή του 1986. Ραδιενέργεια Η ζώνη είναι σε μεγάλο βαθμό ακατοίκητη, αν και περίπου 200 άτομα έχουν παραμείνει παρά τις εντολές να φύγουν. Οι πρόσφατες πυρκαγιές στην περιοχή προκαλούν ανησυχίες ότι ενδέχεται να διαδώσουν ραδιενεργό υλικό, αναφέρει το Associated Press. «Το ραδιενεργό υπόβαθρο στο Κίεβο και την περιοχή του Κιέβου κυμαίνεται σε φυσιολογικά όρια» είπε ο Βολοντίμιρ Ντέμτσουκ, διευθυντής της Υπηρεσίας Εκτάκτων Αναγκών, σε μια μαγνητοσκοπημένη δήλωση.  ",https://www.tanea.gr/2020/04/16/science-technology/tsernompil-nees-pyrkagies-sti-zoni-apokleismou/
Tech,tanea.gr,Κοροναϊός : Μπορεί να αντιμετωπιστεί με θεραπεία πλάσματος ιαθέντων;,16 Απριλίου 2020 | 22:53,tanea.gr,"Το 1918, καθώς η πανδημία της ισπανικής γρίπης έπληττε όλον τον κόσμο, μια χούφτα νοσοκομείων στράφηκαν σε μια πειραματική πιθανή θεραπεία για τη θανατηφόρα ασθένεια: το αίμα των επιζώντων. Παρόλο που οι δοκιμές δεν ήταν τόσο ακριβείς όσο στις μέρες μας υπαινίχθηκαν ένα εκπληκτικό αποτέλεσμα. Οι ασθενείς που έλαβαν αίμα από επιζώντες της ισπανικής γρίπης είχαν πολύ χαμηλότερο ποσοστό θνησιμότητας από εκείνους που δεν πήγαν. Πάνω από 100 χρόνια αργότερα, οι αρχές υγείας στρέφονται σε αυτήν την πειραματική θεραπεία ως αποτελεσματική κόντρα στον Covid-19. Με ένα εμβόλιο ή άλλη πιθανή θεραπεία ακόμα πολλούς μήνες μακριά, θα μπορούσαν οι εγχύσεις πλάσματος αίματος να είναι μια λύση. Η ιδέα πίσω από την θεραπεία πλάσματος είναι ότι το αίμα των ασθενών που έχουν πρόσφατα αναρρώσει από μια ιογενή λοίμωξη θα είναι πλούσιο σε αντισώματα κατά του παθογόνου, το οποίο στην περίπτωση αυτή είναι το Sars-CoV-2 – ο ιός που προκαλεί το Covid-19. Πολλές αναφορές τόσο από επιδημίες μολυσματικών ασθενειών κατά το πρώτο μισό του 20ού αιώνα, όσο και από τα κρούσματα SARS και MERS τα προηγούμενα χρόνια, υποδηλώνουν ότι οι εγχύσεις αίματος ιαθέντων θα μπορούν να ενισχύσουν το ανοσοποιητικό σύστημα των ασθενών καθώς και να παρέχουν μια μορφή ανοσοποίησης. Στα τέλη Ιανουαρίου, τα νοσοκομεία σε ολόκληρη την Κίνα άρχισαν να χρησιμοποιούν τη θεραπεία πλάσματος και τις τελευταίες εβδομάδες κι άλλες χώρες ακολούθησαν τον ίδιο δρόμο μετά τη δημοσίευση των αρχικών αποτελεσμάτων από την Ουχάν και τη Σαγκάη. Αλλά η εύρεση κατάλληλων δωρητών δεν είναι τόσο απλή όσο φαίνεται. Ενώ υπάρχουν περισσότερα από 400.000 άτομα σε όλο τον κόσμο που έχουν αναρρώσει από το Covid-19, το ραγδαίο ποσοστό μετάλλαξης του ιού -καθώς έχει περάσει από χώρα σε χώρα- σημαίνει ότι οι δωρητές πρέπει να προέρχονται τοπικά. Με την Ιταλία στο μάτι του κυκλώνα, η Κίνα προσφέρθηκε να στείλει 90 τόνους πλάσματος ιαθέντων σε ιταλικά νοσοκομεία για επείγουσα χρήση, αλλά σύντομα οι δοκιμές έδειξαν ότι δεν μπορούσε να χρησιμοποιηθεί. Επιπλέον, έγινε σαφές ότι οι κατάλληλοι δότες δεν πρέπει να έχουν υποκείμενα νοσήματα όπως καρδιακές παθήσεις ή διαβήτη και να είναι υπερανοσοποιημένοι – που σημαίνει ότι έχουν πολύ υψηλή συγκέντρωση αντισωμάτων στο αίμα τους. Το τελευταίο καθιστά τα πράγματα ιδιαίτερα περίπλοκα επειδή τείνει να είναι μόνο οι ασθενείς που έχουν υποστεί σοβαρή περίπτωση λοίμωξης που παράγουν τόσο μεγάλες ποσότητες αντισωμάτων και μόνο μέσα σε ένα αρκετά σύντομο χρονικό διάστημα. Στη δοκιμή θεραπείας κατά του κοροναϊού με χρήση πλάσματος από ιαθέντες έχει αναφερθεί πριν λίγα 24ωρα ο εκπρόσωπος του υπουργείου Υγείας, Σωτήρης Τσιόδρας. «Η επιτροπή εμπειρογνωμόνων το Σαββατοκύριακο συζήτησε πρωτόκολλο θεραπείας με έγχυση πλάσματος από αναρρώσαντες ασθενείς, για την αντιμετώπιση της λοίμωξης, σαν πολυκεντρική μελέτη φάσεως 2, με συντονιστή τον Πρύτανη του ΕΚΠΑ» είπε ο κ. Τσιόδρας και πρόσθεσε: «Η μελέτη θα περιλαμβάνει συλλογή πλάσματος από δότες με πλασμαφαίρεση και στη συνέχεια χορήγησή του σε σοβαρά ασθενείς με τη νέα νόσο. Θα κατατεθεί στα επιστημονικά συμβούλια των 7 συμμετεχόντων νοσοκομείων αυτή την εβδομάδα, με σκοπό να προχωρήσει άμεσα». «Ένα τέτοιο πρόγραμμα, όπως καταλαβαίνετε, λειτουργεί με λίστα εθελοντών, που ήταν θετικοί για τον ιό, έχουν αναρρώσει και δεν έχουν συμπτώματα κι είναι αρνητικοί για την παρουσία του ιού για τουλάχιστον δύο εβδομάδες», είπε ακόμη ο έμπειρος λοιμωξιολόγος επισημαίνοντας πως «η έρευνα εξακολουθεί να χαρακτηρίζεται ως πειραματική και η προοπτική εφαρμογής στην πατρίδα μας, με όλους τους κανόνες της επιστήμης, είναι σημαντική, αλλά δεν μπορούμε ακόμα να πούμε για τα αποτελέσματά της ή τη χρήση της, σαν υλικού μέσου θεραπείας για σοβαρά αρρώστους». «Αν αποδειχθεί αποτελεσματική, θα είναι ένα ακόμα θεραπευτικό όπλο στα χέρια των γιατρών μας», επισήμανε ο κ. Τσιόδρας, ο οποίος στη συνέχεια αναφέρθηκε και στα τεστ αντισωμάτων. Πώς θα γίνει η δοκιμή στα ελληνικά νοσοκομεία Όλα όσα προβλέπει το πρωτόκολλο για την πολυκεντρική μελέτη φάσης 2, που αφορά στη χορήγηση πλάσματος ιαθέντων από τον κοροναϊό, σε σοβαρά νοσούντες, και η οποία ξεκινά σε έξι ελληνικά νοσοκομεία, αποκάλυψε σε συνέντευξη του ο κύριος ερευνητής της μελέτης καθηγητής Θεραπευτικής- Ογκολογίας- Αιματολογίας, και πρύτανης του ΕΚΠΑ, Θάνος Δημόπουλος. Το τελικό πρωτόκολλο, όπως λέει, έχει ήδη εγκριθεί, από την Επιτροπή Αντιμετώπισης Έκτακτων Συμβάντων Δημόσιας Υγείας από Λοιμογόνους Παράγοντες του υπουργείου Υγείας (10 Απριλίου) και από το Επιστημονικό Συμβούλιο του Γ.Ν.Α. «Αλεξάνδρα» (15 Απριλίου). «Μένει τώρα η έγκριση από τα Επιστημονικά Συμβούλια και των υπόλοιπων εμπλεκόμενων νοσηλευτικών ιδρυμάτων, η οποία αναμένεται να δοθεί τις αμέσως επόμενες μέρες, προκειμένου να ξεκινήσει η μελέτη». Με δεδομένη την υψηλή μεταδοτικότητα της νόσου και την υψηλή θνητότητα των ευπαθών ομάδων, καθίσταται επιτακτική η ανάγκη, λέει ο καθηγητής, για άμεσα διαθέσιμες θεραπείες. «Η εν λόγω μέθοδος κινείται προς αυτή την κατεύθυνση, εφόσον ένας σημαντικός αριθμός ατόμων έχει αναρρώσει και μπορεί να χρησιμεύσει ως δότης πλάσματος, το οποίο περιέχει αντισώματα έναντι του SARS-Co-V2». Το πρωταρχικό στοιχείο που θα καθορίσει την επιτυχία αυτής της προσέγγισης, είναι η επιβίωση των ασθενών στις τρεις εβδομάδες, στον ένα μήνα, και στους δύο μήνες από την ένταξη στη μελέτη, η οποία θα αρχίσει σε ένα δείγμα τουλάχιστον 60 ασθενών, και θα διαρκέσει 20 μήνες, αναφέρει ο κ Δημόπουλος. Τονίζει παράλληλα το σημαντικό ρόλο που θα παίξουν στη μελέτη, το Εθνικό Κέντρο Αιμοδοσίας, το Ινστιτούτο Παστέρ, αλλά και ο καθηγητής Γ. Παυλάκης από το Εθνικό Ινστιτούτο Καρκίνου (NCI) των ΗΠΑ. Η κλινική μελέτη θα γίνει στα νοσοκομεία Αττικόν, Ευαγγελισμός, Πατρών, Σωτηρία, Αλεξάνδρα και Αγίος Σάββας. «Το πλάσμα θα συλλεχθεί με πλασμαφαίρεση, στοχεύοντας σε όγκο 600-700 ml ανά συνεδρία αφαίρεσης. Ο όγκος που συλλέγεται μετά από μια πλασμαφαίρεση θα χωριστεί σε 3 θεραπευτικές μονάδες όγκου 200-233 ml. Κάθε ασθενής λαμβάνει συνολικά 3 μονάδες διαδοχικά, με απόσταση δύο ημερών μεταξύ τους. Επομένως, η αναλογία είναι ένας δότης ανά έναν ασθενή. Ωστόσο, πολλαπλές συνεδρίες αφαίρεσης ανά δότη είναι εφικτές, και άρα ένας δότης μπορεί να παρέχει πλάσμα για παραπάνω από έναν ασθενή Αρκετές μελέτες λέει ο κ. Δημόπουλος έχουν δείξει ότι η έγχυση πλάσματος από αναρρώσαντες σε νοσούντες οδήγησε σε μείωση της παραμονής στο νοσοκομείο και μείωση της θνητότητας από την περίοδο της Ισπανικής Γρίπης το 1918, έως και τη σύγχρονη εποχή στις επιδημίες Sars και Mers, αλλά και στη πανδημία της influenza A H1N1 το 2009. Παρόμοιες μελέτες πάντως αυτή τη στιγμή γίνονται σε πολλές χώρες, όπως στις ΗΠΑ, τη Γερμανία, την Ιταλία, την Κίνα και αλλού.  ",https://www.tanea.gr/2020/04/16/science-technology/koronaios-mporei-na-antimetopistei-me-therapeia-plasmatos-iathenton/
Tech,tanea.gr,Δερμιτζάκης: Ξεκινά πρωτοπόρα ελληνική μελέτη για τη γενετική κατανόηση του κορωνοϊού,17 Απριλίου 2020 | 10:00,tanea.gr,"Πρωτοπόρα ελληνική μελέτη που καθιστά τη χώρα μας σημαντικό παίκτη στην παγκόσμια επιστημονική σκακιέρα, πρόκειται σύντομα να ξεκινήσει σε 3.500 ασθενείς και σε δέκα εργαστήρια, με στόχο την καλύτερη γενετική κατανόηση, αλλά και αντιμετώπιση του SARS-CoV-2, δηλώνει στο ΑΠΕ-ΜΠΕ ο πρόεδρος του Εθνικού Συμβουλίου Έρευνας Τεχνολογίας και Καινοτομίας, καθηγητής Γενετικής στην Ιατρική Σχολή του Πανεπιστημίου της Γενεύης και διευθυντής στο Κέντρο Γονιδιωματικής «Health 2030», Εμμανουήλ Δερμιτζάκης. Ο διεθνώς αναγνωρισμένος Κρητικός γενετιστής είναι ο ένας από τους δύο ανθρώπους που επέλεξε ο πρωθυπουργός Κυριάκος Μητσοτάκης για να κρατήσει τα ηνία σε μια πολύ σημαντική συστρατευμένη ελληνική ερευνητική προσπάθεια, που ανακοινώθηκε την Τρίτη, και η οποία στάθηκε αφορμή για τη σημερινή συνέντευξη. Θα αναλυθεί το γενετικό προφίλ 3.500 ασθενών και οι παραλλαγές του ιού που τους έχουν μολύνει, καθώς και το ανοσολογικό τους προφίλ, ώστε να υπάρξει βαθύτερη κατανόηση των χαρακτηριστικών του ιού, αλλά και των βιολογικών διαδικασιών που αποτελούν την κύρια αιτία για τη διαφορετικότητα της εξέλιξης της νόσου μεταξύ ασθενών, αναφέρει μεταξύ άλλων ο καθηγητής. «Οι υποδομές και η εμπειρία των ερευνητικών εργαστηρίων θα μπουν στην υπηρεσία της ανάπτυξης τεστ, τα οποία θα μπορούσαν να γίνονται όχι μόνο σε μεγαλύτερη κλίμακα, αλλά και με μεθοδολογίες που δεν θα εξαρτώνται από τη διεθνή αγορά αντιδραστηρίων». Η τεχνογνωσία που θα αποκτηθεί από αυτό το πρόγραμμα, τονίζει ο κ. Δερμιτζάκης, θα επιτρέψει στην Ελλάδα να πραγματοποιήσει παρόμοιες δράσεις και σε αλλά λοιμώδη νοσήματα, όπως η εποχική γρίπη, καθώς επίσης θα επιτρέψει τη βελτίωση της διαχείρισης πανδημιών ή ακόμα και εντοπισμένων επιδημιών. Όσον αφορά το ερώτημα για το ρόλο που παίζει η γενετική πληροφορία στην ανακάλυψη ενός φαρμάκου, ο καθηγητής απαντά ότι οι πιθανότητες κυκλοφορίας ενός φαρμάκου μπορεί να αυξηθούν από 4-10 φορές όταν η διαδικασία ανάπτυξης του υποστηρίζεται από γενετικά δεδομένα. Για την επόμενη μέρα και τα όσα ακούγονται περί ενεργούς παραμονής του ιού επί μακρόν, ο κ. Δερμιτζάκης αναφέρει ότι εάν δεν έχουμε ούτε εμβόλιο ούτε φάρμακο, θα πρέπει να αντιμετωπίσουμε τον ιό με μέτρα και συμπεριφορές. «Όποια μέτρα έρθουν πάντως θα είναι πολύπλοκα με βάση τους υπολογισμούς μεταδοτικότητας (R0) και την επίδραση των επιμέρους μέτρων. Θα πρέπει σε αυτή τη βάση οι πολίτες να εμπιστευτούν κατά κάποιο τρόπο «τυφλά» τους επιστήμονες».  ",https://www.tanea.gr/2020/04/17/science-technology/dermitzakis-ksekina-protopora-elliniki-meleti-gia-ti-genetiki-katanoisi-tou-koronaiou/
Tech,tanea.gr,Πιο μολυσμένα τα χαρτονομίσματα του ευρώ από τα κέρματα,17 Απριλίου 2020 | 11:30,tanea.gr,"Τα ευρωπαϊκά χαρτονομίσματα είναι πιο εύκολο από ό,τι τα κέρματα του ευρώ να μολυνθούν από μικρόβια και να τα μεταδώσουν, σύμφωνα με μια νέα έρευνα Γερμανών επιστημόνων. Μολονότι τα κέρματα είναι φτιαγμένα από μέταλλα με αντιμικροβιακές ιδιότητες, όπως ο χαλκός, αυτό δεν σημαίνει πως δεν αποτελούν καθόλου πηγές μόλυνσης. Οι ερευνητές, με επικεφαλής τον καθηγητή Γιοχάνες Κνόμπλοχ του Ιατρικού Κέντρου του Πανεπιστημίου του Αμβούργου-Έπεντορφ, που παρουσίασαν τη μελέτη τους στο πλαίσιο του φετινού συνεδρίου της Ευρωπαϊκής Εταιρείας Κλινικής Μικροβιολογίας και Λοιμωδών Νόσων, μελέτησαν γνωστά βακτήρια, αλλά όχι ιούς πάνω στα χρήματα, όμως έδωσαν μια πιο επίκαιρη διάσταση στα ευρήματά τους εν μέσω πανδημίας. Όπως δήλωσε ο δρ Κνόμπλοχ, «πιστεύω ότι ο κίνδυνος μετάδοσης του κοροναϊού μέσω των χρημάτων, ακόμη και των χαρτονομισμάτων, είναι πολύ μικρότερος από ό,τι η επαφή πρόσωπο με πρόσωπο με κάποιον άλλο άνθρωπο. Όσον αφορά την τρέχουσα πανδημία Covid-19, αν είναι ανάγκη να χρησιμοποιηθούν μετρητά για πληρωμές, καλύτερα να είναι κέρματα παρά χαρτονομίσματα. Παρόλα αυτά, είναι καλύτερα να γίνονται οι πληρωμές μέσω κάρτας ανέπαφα, ώστε να αποφεύγεται τελείως ο κίνδυνος των μετρητών». Μια άλλη πρόσφατη μελέτη είχε δείξει ότι οι επιφάνειες που περιέχουν χαλκό (όπως τα κέρματα) διαθέτουν αντιική δράση κατά του ιού SARS-CoV-2, ο οποίος προκαλεί τη νόσο Covid-19, μειώνοντας σημαντικά -ακόμη και σε τέσσερις μόνο ώρες- το χρονικό διάστημα που ο ιός παραμένει μολυσματικός, σε σχέση π.χ. με τις επιφάνειες από πολυμερή υλικά (όπως τα χαρτονομίσματα), όπου ο ιός θα μπορούσε να επιβιώσει ακόμη και για μέρες. Τα μετρητά είναι επιφάνειες που δέχονται πολλά διαδοχικά αγγίγματα και θεωρούνται ότι εμπλέκονται στη μετάδοση παθογόνων μικροοργανισμών (βακτηρίων και ιών). Η ύπαρξη χαλκού σε ποσοστό τουλάχιστον 75% στα κέρματα του ευρώ προσδίδει στα τελευταία μια αυξημένη αντίσταση κατά των μικροβίων. Αυτό επιβεβαίωσε η νέα γερμανική έρευνα, που εξέτασε σε προσομοιωμένες ρεαλιστικές συνθήκες την αντιμικροβιακή δράση των κερμάτων του ευρώ (πέντε λεπτών, 50 λεπτών και ενός ευρώ), σε σύγκριση με τα χαρτονομίσματα των πέντε ευρώ. Το χαρτονόμισμα αυτό, όπως όλα τα άλλα χαρτονομίσματα του ευρώ, είναι φτιαγμένο από βαμβακερές ίνες. Στα κέρματα του ενός και των δύο ευρώ το εσωτερικό «χρυσό» μέρος περιέχει 75% χαλκό, 25% ψευδάργυρο και 5% νικέλιο, ενώ το εξωτερικό «ασημένιο» τμήμα περιέχει 75% χαλκό και 25% νικέλιο. Τα κέρματα των δέκα, 20 και 50 λεπτών του ευρώ είναι φτιαγμένα από ένα ειδικό κράμα (Nordic gold), αποτελούμενο κατά 89% από χαλκό, 5% αλουμίνιο, 5% ψευδάργυρο και 1% κασσίτερο. Τα κέρματα του ενός, των δύο και των πέντε λεπτών έχουν φτιαχτεί από χάλυβα καλυμμένο με χαλκό. Οι Γερμανοί ερευνητές δοκίμασαν κατά πόσο τα μετρητά μεταδίδουν τα βακτήρια του εντερόκοκκου (Enterococcus faecium) και του χρυσίζοντος σταφυλόκοκκου (Staphylococcus). Μέσα από εννέα ανεξάρτητα πειράματα, οι επιστήμονες βρήκαν ότι τόσο οι επιφάνειες των κερμάτων όσο και των χαρτονομισμάτων είχαν αρχικά μολυνθεί με παρόμοιο αριθμό βακτηριακών κυττάρων. Η μικρότερη επιφάνεια των κερμάτων των πέντε λεπτών έχει ως αναμενόμενο αποτέλεσμα να μεταφέρουν λιγότερα βακτήρια σε σχέση με τα κέρματα των 50 λεπτών και του ενός ευρώ. Η διαφορά μεταξύ κερμάτων με χαλκό και χαρτονομισμάτων είναι αισθητή μετά από 24 ώρες. Στα κέρματα των πέντε λεπτών, των 50 λεπτών και του ενός ευρώ τα βακτήρια του χρυσίζοντος σταφυλόκοκκου είχαν μειωθεί κατά 98,7% έως 99,5%, ενώ του εντερόκοκκου κατά 96,8% έως 99%, δηλαδή είχαν σχεδόν (αλλά όχι τελείως) εξαφανιστεί. Αντίθετα, μετά από μια μέρα ο αριθμός των βακτηρίων πάνω στα χαρτονομίσματα δεν είχε μειωθεί σχεδόν καθόλου. «Αντίθετα με τα χαρτονομίσματα, τα κέρματα που περιέχουν χαλκό, εμφανίζουν αισθητή αντιμικροβιακή δράση. Πάντως στα περισσότερα πειράματα τα βακτήρια δεν εξαφανίσθηκαν εντελώς από τα κέρματα, συνεπώς τα τελευταία μπορούν να λειτουργήσουν ως φορείς για τη μετάδοση μικροβίων», συμπέραναν οι ερευνητές. Πηγή ΑΠΕ-ΜΠΕ  ",https://www.tanea.gr/2020/04/17/science-technology/pio-molysmena-ta-xartonomismata-tou-eyro-apo-ta-kermata/
Tech,tanea.gr,Εικονική περιήγηση σε είκοσι επιχειρήσεις,21 Απριλίου 2020 | 20:19,tanea.gr,"Η τεχνολογία  μπαίνει πλέον δυναμικά στην υπηρεσία του εμπορίουκαθώς  οι καταναλωτές μπορούν ήδη  να κάνουν μια εικονική περιήγηση σε  είκοσι επιχειρήσεις στην Πλάκα και το Μοναστηράκι μπορεί να κάνει κάποιος από το σπίτι του μέσω εφαρμογής που έθεσε σε λειτουργία το Επαγγελματικό Επιμελητήριο Αθηνών. Το Επαγγελματικό Επιμελητήριο δημιούργησε  την καινοτόμο εφαρμογή (Virtual Walkthrough powerd by VitrinaBox)  για την online Εικονική Περιήγηση των Επιχειρήσεων με ένα «κλικ» , μέσω της οποίας ο χρήστης έχει τη δυνατότητα να επισκεφτεί εικονικά ένα φυσικό κατάστημα ή μια επιχείρηση να περιηγηθεί και να προχωρήσει σε αγορές εύκολα και γρήγορα. Σε πρώτη φάση η περιήγηση άφορα 20 επιχειρήσεις ενώ στο επόμενο διάστημα αναμένεται ο αριθμός να αυξηθεί.  Κατά τη διάρκεια της περιήγησης ο θεατής  θα μπορεί να δει  προϊόντα  και να λάβει πληροφορίες με σήμανση (tags), τα οποία, εάν επιλέξει, μπορεί είτε να μεταφερθεί στη σχετική προϊοντική σελίδα στο ηλεκτρονικό κατάστημα της εκάστοτε επιχείρησης για αγορά, είτε να τα «μοιράσει» στα μέσα κοινωνικής δικτύωσης. Μάλιστα η  εφαρμογή δίνει τη δυνατότητα στον ηλεκτρονικό επισκέπτη, ανεξαρτήτου συσκευής ή browser  και χωρίς την ανάγκη εγκατάστασης κάποιας εφαρμογής ή χρήσης ειδικού εξοπλισμού, να περιηγηθεί σε συνεχή ροή, εύκολα και γρήγορα στο φυσικό χώρο του καταστήματος.",https://www.tanea.gr/2020/04/21/science-technology/eikoniki-periigisi-se-eikosi-epixeiriseis/
Tech,tanea.gr,Εφαρμογές «ψηφιακής ιχνηλάτησης» στα κινητά – Τι προβληματίζει τους επιστήμονες,22 Απριλίου 2020 | 12:05,tanea.gr,"Εφαρμογές (apps) που χρησιμοποιούν σε έξυπνα κινητά τηλέφωνα ετοιμάζουν ή έχουν ήδη εξελίξει πολλές κυβερνήσεις προκειμένου να διευκολύνουν τις υγειονομικές αρχές στη μάχη κατά της πανδημίας του κοροναϊού. Πρόκειται για εφαρμογές που χρησιμοποιούν τεχνολογίες με τις οποίες μπορεί να επιτευχθεί το λεγόμενο digital contact tracing, δηλαδή η «ψηφιακή ιχνηλάτηση» των επαφών των κρουσμάτων. Το τελευταίο διάστημα κι ενώ απασχολεί ιδιαίτερα τους ειδικούς αν μια τέτοια λύση είναι αποτελεσματική είτε για την αποφυγή επιβολής καραντίνας, είτε για το διάστημα μετά την περίοδο εγκλεισμού, οι δύο μεγαλύτεροι τεχνολογικοί κολοσσοί στον κόσμο ανακοίνωσαν μια δική τους τεχνολογία ψηφιακής ιχνηλάτησης των κρουσμάτων που δεν θα έχει σύνορα. Ταυτόχρονα, το Ισραήλ, η Σιγκαπούρη, το Χονγκ Κονγκ, η Ταϊβάν, η Νότια Κορέα «τεστάρουν» ήδη τέτοιες τεχνολογίες στις κοινωνίες τους, τη στιγμή που το περιοδικό Science γράφει πως η ταχύτητα εξάπλωσης της πανδημίας είναι τόσο μεγάλη που δεν επαρκεί η χειροκίνητη ιχνηλάτηση. «Πρώτη φορά, η Σιγκαπούρη εφάρμοσε το συγκεκριμένο σύστημα πριν από μερικές εβδομάδες στην εφαρμογή Trace Together, ενώ κάτι παρόμοιο έχει ετοιμάσει το Ισραήλ με την εφαρμογή Shield. Όποιος φτάνει στο Χονγκ Κονγκ, επιβάλλεται να χρησιμοποιεί την εφαρμογή Stay Home Safe. Υπάρχει όμως πια και η ιδέα που λανσάρουν Apple και Google με βάση ακριβώς το ίδιο μοντέλο λειτουργίας», εξηγεί στο ΑΠΕ-ΜΠΕ ο ειδικός σε θέματα Δεδομένων Μεγάλου Όγκου (Big Data) Παναγιώτης Τζαμτζής. Η συγκεκριμένη πρόταση, που έγινε στις 10 Απριλίου, ενσωματώνει τη χρήση τεχνολογίας Bluetooth (σ.σ Βluetooth proximity tracking). Με αυτήν «εγγράφεται» η συνάντηση δύο ατόμων όταν πλησιάζει το ένα στο άλλο, χωρίς όμως να φανερώνεται η ταυτότητα και η τοποθεσία τους. Οι δύο εταιρείες υποσχέθηκαν, δε, πως θα δημιουργήσουν λογισμικό που θα επιτρέπει στα κινητά να εκπέμπουν μοναδικούς, «κρυπτογραφικά δημιουργημένους κωδικούς», μέσω της σύνδεσης Bluetooth, κωδικούς που θα καθιστούν αδύνατο το να μάθεις ποιος είναι ο άλλος, με τον οποίο έγινε η ανταλλαγή της πληροφορίας υγείας. Ερευνητές πάντως από το αμερικανικό MIT, το Πανεπιστήμιο του Toρόντο, του McGill αλλά και του Harvard έχουν προτείνει συστήματα για την ψηφιακή ιχνηλάτηση ατόμων με βάση το GPS, τα οποία όμως φαίνεται πως χάνουν στη «μάχη» από τις apps που βασίζονται στο Βluetooth. Πώς θα δουλεύει το σύστημα των Google/Apple Οι πληροφορίες που αφορούν αυτή τη συνεργασία είναι -μέχρι στιγμής- οι εξής: αρχικά, στα μέσα Μαΐου, οι εταιρείες θα προσθέσουν στα iPhones και Android smartphones τη δυνατότητα να ανταλλάσσουν ασύρματα πληροφορίες μέσα από apps, που θα διαχειρίζονται οι υγειονομικές υπηρεσίες της κάθε χώρας. Συνεπώς, αν ένας χρήστης εξακριβωθεί πως είναι θετικός στην COVID-19 και στη συνέχεια προσθέσει αυτά τα δεδομένα στην app δημόσιας υγείας της χώρας του, όλοι οι χρήστες αυτής της εφαρμογής με τους οποίους βρέθηκε κοντά πριν από το θετικό αποτέλεσμα θα ενημερώνονται για την επαφή τους με το διαγνωσθέν άτομο κατά τις προηγούμενες 14 ημέρες, ή στο διάστημα που θα ορίζουν οι υπηρεσίες υγείας της κάθε χώρας. Επισημαίνεται ότι χρησιμοποιείται μόνο τεχνολογία Bluetooth, δεν συλλέγονται δεδομένα τοποθεσίας από τους χρήστες π.χ του κινητού, ενώ η τεχνολογία δεν συλλέγει απολύτως κανένα δεδομένο από όποιον δεν έχει θετική διάγνωση COVID-19. Πρόσβαση, δε, στην «καρδιά» του λογισμικού (το application programming interface, API) θα έχουν μόνο οι υγειονομικές αρχές κάθε χώρας. Το άλλο βήμα του σχεδίου των δύο κολοσσών της τεχνολογίας είναι οι εταιρείες να ενσωματώσουν τη συγκεκριμένη τεχνολογία ψηφιακής ιχνηλάτησης -το contact tracing λογισμικό- απευθείας στα ίδια λειτουργικά συστήματα που βάζουν στα κινητά ώστε να μην χρειάζεται κανείς να «κατεβάσει» και να εγκαταστήσει μια εφαρμογή (app). Αυτό δεν θα είναι υποχρεωτικό, άρα οι χρήστες θα μπορούν να μην το δεχτούν (σ.σ «opt out»). «Η σημαντική διαφορά είναι ότι αυτό το σύστημα θα μπορεί να λειτουργεί σε παγκόσμιο επίπεδο, αντί σε εθνικό σαν αυτό της Σιγκαπούρης ή των άλλων χωρών. Σε ό,τι αφορά τα ζητήματα ασφαλείας, δεν υπάρχουν ακόμα αρκετά στοιχεία σχετικά με τον τρόπο που λειτουργεί για να καταλάβουμε κατά πόσο θα μπορούσε να χρησιμοποιηθεί και με πιο παρεμβατικούς τρόπους», αναφέρει ο κ. Τζαμτζής, που εξηγεί πως «σίγουρα ο τρόπος λειτουργίας του συστήματος μπορεί να παράγει ευαίσθητα δεδομένα». Η «επιπέδωση της καμπύλης» και η ιδιωτικότητα Σήμερα, τα λειτουργικά Apple iOS και Google Android υπολογίζεται πως αθροίζουν τρία δισεκατομμύρια χρήστες και έτσι ήταν αναμενόμενο η συνεργασία Apple και Google να έχει πυροδοτήσει συζητήσεις παγκοσμίως. «Οι εφαρμογές ψηφιακής ιχνηλάτησης, με διάφορες παραλλαγές, περισσότερο ή λιγότερο φιλικές προς την προστασία της ιδιωτικής ζωής, φαίνεται ότι είναι ένα ακόμη «εργαλείο» στη μάχη για τον περιορισμό της πανδημίας. Πέρα από τις διαβεβαιώσεις που δίδονται για την αναγκαιότητα του εγχειρήματος, υπάρχει προβληματισμός, αφενός μεν αν μπορεί πράγματι να επιτευχθεί ο αυστηρός περιορισμός της χρήσης των ευαίσθητων προσωπικών δεδομένων που συλλέγονται από αυτές τις εφαρμογές και μόνο για αυτούς τους σκοπούς και εντός των ορίων της συγκατάθεσης του χρήστη, αφετέρου δε με ποιες εγγυήσεις γίνεται η σχετική επεξεργασία», τονίζει η Αθηνά Κοντογιάννη, διευθύντρια του Ευρωπαϊκού Κέντρου Καταναλωτή Ελλάδας, για τις εφαρμογές ψηφιακής ιχνηλάτησης. Σύμφωνα με την κ. Κοντογιάννη, τα ζητήματα που προκύπτουν, αφορούν στο αν πράγματι τηρείται η ανωνυμία των επαφών που ιχνηλατούνται, ενώ κρίσιμο στοιχείο είναι επίσης, οι όροι σύμφωνα με τους οποίους γίνεται οριστική διαγραφή των δεδομένων που συλλέχθηκαν, «είτε όταν αρθούν οι έκτακτες συνθήκες, είτε όταν ο χρήστης αποφασίσει να απεγκαταστήσει την εφαρμογή από το κινητό του». Η ακρίβεια και η εμπιστοσύνη των πολιτών «Είναι μια αρκετά πρωτόγνωρη ιδέα. Δεν νομίζω ότι έχουν χρησιμοποιηθεί κινητά για τη συλλογή τόσο ευαίσθητων προσωπικών δεδομένων», επισημαίνει ο κ. Τζαμτζής, ο οποίος εκφράζει την προβληματισμό του και για την ταχύτητα της εισαγωγής στην κοινωνία των συγκεκριμένων ψηφιακών εφαρμογών αλλά και για το γεγονός ότι μια τόσο καινούργια ιδέα θα βγει στην αγορά σε σύντομο χρονικό διάστημα και σε μια ιδιότυπη στιγμή. «Θα προτιμούσα να υπήρχε περισσότερος χρόνος για να εξεταστεί το σύστημα, για πιθανά κενά ασφαλείας», αναφέρει ο ειδικός στις τεχνολογίες Big Data. «Είναι κάτι σαν το παραμύθι με τον βοσκό και τον λύκο. Όταν έχεις να κάνεις με δεδομένα, δεν μπορείς να ρισκάρεις έχοντας χαμηλή ποιότητα, γιατί είναι πολύ πιθανό να έχεις τα αντίθετα αποτελέσματα. Ας φανταστούμε μια εφαρμογή που θα σου δείχνει συχνές ειδοποιήσεις ότι ήρθες σε επαφή με κάποιον που έχει προσβληθεί, αλλά εσύ συνεχίζεις να μην έχεις συμπτώματα. Θα καταλήξουμε με κάποιους ανθρώπους που θα πιστεύουν ότι η σημερινή κατάσταση είναι μια υπερβολή και ότι δεν είναι αναγκαίο να υπακούσουν σε μέτρα», εξήγησε ο κ. Τζαμτζής, εκτιμώντας πως πολύ σύντομα αυτοί που θα χρησιμοποιούν την συγκεκριμένη τεχνολογία θα καταλήξουν να αναζητούν περισσότερα στοιχεία για πιο αξιόπιστα δεδομένα και μετρήσεις(πχ τοποθεσία, χώρος, διάρκεια συνάντησης), κάτι θα κάνει πιο ευαίσθητη τη φύση των δεδομένων που συλλέγει η εφαρμογή. «Σήμερα, μπορώ να δω την ψηφιακή ιχνηλάτηση να δουλεύει περισσότερο σε πιλοτική μορφή, εθελοντικά και σε μικρότερη κλίμακα, για να δούμε αν θα ήταν ένα μοντέλο που μπορεί να στηθεί με σωστό τρόπο, για να προσφέρει ουσιαστική βοήθεια στο πιο μακρινό μέλλον», καταλήγει ο κ. Τζαμτζής. Πηγή ΑΠΕ-ΜΠΕ  ",https://www.tanea.gr/2020/04/22/science-technology/efarmoges-psifiakis-ixnilatisis-sta-kinita-ti-provlimatizei-tous-epistimones/
Tech,tanea.gr,Νέα ανατρεπτική μελέτη για την έκρηξη στο ηφαίστειο της Σαντορίνης,11 Απριλίου 2020 | 07:23,tanea.gr,"Ηταν άνοιξη - κι αυτό αποδεικνύεται από τα γεωλογικά ευρήματα - περίπου του 1613 π.Χ., όταν η ανθρωπότητα ζούσε τη μεγαλύτερη ηφαιστειακή έκρηξη στην ιστορία της. Ηταν σαν να έπεφταν πολλές ατομικές βόμβες ταυτόχρονα στο Αιγαίο. Τα πρώτα εικοσιτετράωρα της έκρηξης, σύμφωνα με τους επιστήμονες, σταμάτησε κάθε είδος ζωής σε ακτίνα 100 χιλιομέτρων ενώ στη συνέχεια άρχισαν τα τσουνάμι. Το τρομερό ξύπνημα του ηφαιστείου κατέστρεψε ολοσχερώς τη Σαντορίνη και τα γύρω νησιά και άφησε ανεξίτηλο αποτύπωμα στο πώς οι άνθρωποι θα αντίκριζαν εφεξής τον κόσμο. Τι απέγιναν όμως οι αρχαίοι κάτοικοι της Θήρας...; Στις ανασκαφές που έχουν πραγματοποιηθεί μέχρι σήμερα στην περιοχή του Ακρωτηρίου δεν βρέθηκαν σκελετοί όπως συνέβη στην Πομπηία. Βρέθηκαν μόνο ίχνη μιας καθημερινότητας που εγκαταλείφθηκε άρον άρον: εργαστήρια με μισοτελειωμένες δουλειές, νοικοκυριά παρατημένα στη μέση. Νέα θεωρία Σήμερα, περισσότερα από 3.600 χρόνια μετά, μια νέα μελέτη έγκριτων ηφαιστειολόγων από το Πανεπιστήμιο της Χαβάης έρχεται να ανατρέψει αρκετά από όσα γνωρίζαμε: ενάντια στην κρατούσα άποψη που ήθελε τους κατοίκους της Θήρας να έχουν εγκαταλείψει το νησί με τα πλοιάριά τους και να έχουν βρει καταφύγιο σε γειτονικά κυκλαδονήσια με την έναρξη των πρόδρομων φαινομένων - ισχυρών σεισμών και μικρότερων εκρήξεων -, οι ηφαιστειολόγοι K.J. Evans και F.W. McCoy υποστηρίζουν πως οι κάτοικοι, ενώ έπλεαν στη θάλασσα, χτυπήθηκαν από πυροκλαστικές ροές, δηλαδή υπέρθερμες μάζες ηφαιστειακών υλικών, οι οποίες τους σκόρπισαν στο νερό. Μόνο λίγοι εικάζεται ότι έφτασαν στον προορισμό τους... Η θεωρία των επιστημόνων, που βασίζεται σε συγκεκριμένες μετρήσεις, δείχνει να επιβεβαιώνεται από τα αρχαιολογικά ευρήματα. Σύμφωνα με όσα έχουν γίνει γνωστά, δεν υπάρχουν ενδείξεις μαζικής κατοίκησης και ανάπτυξης νέων «προσφυγικών» καταυλισμών στα γειτονικά νησιά. «Οι επιστήμονες του Πανεπιστημίου της Χαβάης υποστηρίζουν ότι αυτή η μαζική κατοίκηση δεν έγινε ποτέ», λέει στα «ΝΕΑ» ο δρ σεισμολόγος Γεράσιμος Παπαδόπουλος, επιστημονικός συνεργάτης της Ευρωπαϊκής Ενωσης και της UNESCO, ο οποίος είχε ασχοληθεί με τα πρόδρομα φαινόμενα της ηφαιστειακής έκρηξης ως επισκέπτης ερευνητής στο εργαστήριο σεισμολογίας του ΜΙΤ στη Βοστώνη. «Εξάγουν αυτό το συμπέρασμα λαμβάνοντας υπόψη ότι οι πυροκλαστικές ροές, τεράστιες μάζες τέφρας και αερίων, που αναπτύσσουν θερμοκρασία ακόμη και 800 βαθμών Κελσίου, σχηματίζονται με την έκρηξη και κατεβαίνουν από την πλαγιά του ηφαιστειακού κώνου με τεράστια ταχύτητα, έως και 500 μέτρων το δευτερόλεπτο, κατακαίοντας τα πάντα. Οπως έχει αποδειχθεί και από πρόσφατες εκρήξεις, οι μάζες αυτές μπορούν να εισέλθουν στη θάλασσα και να ταξιδεύουν πάνω στο νερό - καθώς είναι ελαφρύτερες από αυτό - με ορμή ακόμη και για απόσταση 30 ή 40 χιλιομέτρων», συνεχίζει. Πολιτισμός Είναι γνωστό ότι οι κάτοικοι της Θήρας είχαν συστήσει έναν εμπορικό πολιτισμό, με στενές σχέσεις με την Κρήτη, ενώ στις περίφημες τοιχογραφίες του Ακρωτηρίου απεικονίζονται τα σκάφη της εποχής τους - πλοιάρια στα οποία κωπηλατούσαν με αστερέωτα κουπιά, όπως γίνεται στα κανό. «Οι ερευνητές του Πανεπιστημίου της Χαβάης έλαβαν υπόψη τους την ποσότητα της ηφαιστειακής μάζας που εκλύθηκε και την ταχύτητα που θα μπορούσαν να αναπτύξουν οι κάτοικοι της Θήρας με τα πλοιάριά τους. Βασίστηκαν σε άλλους συγγραφείς και υπολόγισαν ότι θα μπορούσαν να ταξιδεύουν περίπου 50-60 χιλιόμετρα την ημέρα, όμως τις ώρες εκείνες είναι πολύ πιθανό ένα μεγάλο μέρος του Νότιου Αιγαίου να είχε γεμίσει με ελαφρόπετρα από τις πυροκλαστικές ροές των εκρήξεων που προηγήθηκαν, άρα θα είχαν να αντιμετωπίσουν ένα ακόμη εμπόδιο στο ταξίδι τους. Μάλιστα, αυτές οι πυροκλαστικές ροές, καθώς εφορμούν στη θάλασσα, μπορεί να αποτελέσουν και πηγή μεγάλου τσουνάμι, καθώς οι τεράστιες μάζες που μπαίνουν με ορμή στη θάλασσα εξωθούν το νερό. Καταλήγουν έτσι στο συμπέρασμα πως η πλειονότητα των κατοίκων, θορυβημένη από τα πρόδρομα φαινόμενα, δραπέτευσε μεν, δεν πρόλαβε όμως να φτάσει στον προορισμό της, καθώς καταπλακώθηκε από τις ροές και έγινε τέφρα που σκορπίστηκε στη θάλασσα», λέει ο Παπαδόπουλος. Οπως προκύπτει από τις επιστημονικές έρευνες και τα ηφαιστειακά στρώματα που έχουν βρεθεί στο νησί, η κύρια έκρηξη του ηφαιστείου της Θήρας πραγματοποιήθηκε σε τέσσερις φάσεις οι οποίες διήρκεσαν συνολικά 18 ώρες. Είχε προηγηθεί μια μικρότερη έκρηξη, η οποία επίσης εκτυλίχθηκε σε διάφορες φάσεις. Επιπλέον είχαν εκδηλωθεί ισχυροί σεισμοί, ως πρόδρομα φαινόμενα της έκρηξης, αρκετό χρονικό διάστημα πριν από την εκδήλωσή της. «Σύμφωνα με ένα μοντέλο που είχα καταρτίσει παλαιότερα, των μεγάλων ηφαιστειακών εκρήξεων προηγούνται ισχυροί σεισμοί, που προετοιμάζουν το μάγμα και που μπορεί να εκδηλώνονται ακόμη και ένα ή δύο έτη πριν από την έκρηξη του ηφαιστείου. Μετά τους σεισμούς ακολουθεί μια πρόδρομη έκρηξη σχετικά μικρού μεγέθους και στο τελείωμα αυτής της πρόδρομης έκρηξης ξεκινά η κύρια έκρηξη ίσως με μερικές ώρες διαφορά», λέει ο Γεράσιμος Παπαδόπουλος. «Προειδοποιημένοι από όλα αυτά, οι κάτοικοι της Θήρας πρόλαβαν να φύγουν, όμως, σύμφωνα με τους ερευνητές του Πανεπιστημίου της Χαβάης, δεν πρόλαβαν να σωθούν...».  ",https://www.tanea.gr/2020/04/11/science-technology/nea-anatreptiki-meleti-gia-tin-ekriksi-sto-ifaisteio-tis-santorinis/
