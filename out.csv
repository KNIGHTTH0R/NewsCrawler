subtopic,website,title,date,author,text,url
Politics,naftemporiki.gr,Συνεχίζονται οι διαξιφισμοί μεταξύ Χρ. Γιαννούλη και Μ. Γκραμπόφσκι,"Πέμπτη, 30 Απριλίου 2020 19:50",naftemporiki.gr,"Συνεχίζεται η κόντρα μεταξύ του βουλευτή τουΣΥΡΙΖΑ,Χρήστου Γιαννούλη, και της συζύγου του πρωθυπουργού, Μαρέβας Γκραμπόφκσι-Μητσοτάκη. Με νέο tweet ο βουλευτής Α Θεσσαλονίκης του ΣΥΡΙΖΑ  απάντησε στην κυρία Μαρέβα Γκραμπόφσκι Μητσοτάκη, αναφορικά με τις μάσκες που κατασκευάζει η εταιρεία ZeusnDione. «Έχετε δίκιο γράφω το σωστό tag. Λυπάμαι για αυτούς που χρησιμοποιούν την απάντησή σας για χυδαιολογίες. Είμαι βέβαιος δεν τις επικροτείτε. Πολύτιμη όμως θα ήταν η στήριξή σας για να κάνει και η κυβέρνηση αυτό που κάνει όπως λέτε η  #ZeusNDione για δωρεάν μάσκες», αναφέρει ο κ. Γιαννούλης στην ανάρτησή του. Είχε προηγηθεί  απάντηση της κ. Γκραμπόφσκι-Μητσοτάκη  στην ερώτηση του κ. Γιαννούλη για το εάν οίκος μόδας της κ. Γκαρμπόφσκι,«ράβει μάσκες», naftemporiki.gr",https://www.naftemporiki.gr/story/1594912/sunexizontai-oi-diaksifismoi-metaksu-xr-giannouli-kai-m-gkrampofski
Politics,naftemporiki.gr,Τα νέα μέτρα της κυβέρνησης για τον κορωνοϊό,"Σάββατο, 02 Μαΐου 2020 12:46",naftemporiki.gr,"Στην έκδοση νέας  Πράξης Νομοθετικού Περιεχομένου  (ΠΝΠ) για την  παράταση της προστασίας  της  α’ κατοικίας  έως την 31η Ιουλίου και την αντιμετώπιση των επιπτώσεων της  πανδημίας  του κορωνοϊού, προχώρησε η ελληνική κυβέρνηση. Σε συνέχεια των πρόσφατων εξαγγελιών, η ΠΝΠ προβλέπει τα εξής: α) Υποχρεωτική χρήση μάσκας, β) Μέτρα τήρησης μέγιστης αναλογίας ατόμων ανά ορισμένη επιφάνεια και ελάχιστης απόστασης μεταξύ τους, γ) Μέτρα ατομικής υγιεινής και προστασίας, δ) Ειδικοί κανόνες λειτουργίας. Τα φορολογικά μέτρα Τα εργασιακα μέτρα Η νέα ΠΝΠ κάνει ειδική αναφορά και στον  κλάδο της εργασίας , προβλέποντας τη δυνατότητα παράτασης της αναστολής των συμβάσεων εργασίας έως και του  60% των εργαζομένων  που έχουν ήδη τεθεί σε αναστολή. Εφόσον, ο εργοδότης υπερβεί το 60%, τότε καλείται να καταβάλλει ο ίδιος τις αποδοχές των εργαζομένων που ξεπερνούν το συγκεκριμένο όριο, καθώς «χάνει» το δικαίωμα της ειδικής αποζημίωση ειδικού σκοπού, ύψους 533 ευρώ. Ως ανώτατο χρονικό διάστημα της παράτασης ορίζονται οι 30 ημέρες, με την 31η Μαΐου του 2020 να θεωρείται ως η τελική ημερομηνία εκπνοής της παράτασης αυτής. Όσον αφορά τις επιχειρήσεις που έχουν τεθεί σε υποχρεωτική αναστολή, λόγω κυβερνητικής απόφασης, η αναστολή των συμβάσεων εργασίας των εργαζομένων διατηρείται σε ισχύ για όσο διάστημα η επιχείρηση παραμένει «κλειστή». Οι εργαζόμενοι μάλιστα, είναι δικαιούχοι του επιδόματος των 533 ευρώ, κατ’ αναλογία των ημερών της παράτασης της αναστολής λειτουργίας. Αξίζει να σημειωθεί ότι όσες επιχειρήσεις κάνουν χρήση των παραπάνω μέτρων απαγορεύεται να προβούν σε μειώσεις προσωπικού ή σε καταγγελία των συμβάσεων εργασίας. Παράλληλα, καλούνται για  45 ημέρες , μετά τη λήξη των μέτρων, να διατηρήσουν τον ίδιο αριθμό θέσεων εργασίας με το ίδιο είδος σύμβασης εργασίας.Οριστική ανάκληση αναστολής συμβάσεων εργασίας Επιχειρήσεις και εργοδότες του ιδιωτικού τομέα που έχουν θέσει σε αναστολή τις συμβάσεις εργασίας μέρους ή του συνόλου των εργαζομένων τους, έχουν τη δυνατότητα να προβαίνουν σε ανάκληση της αναστολής των συμβάσεων τουλάχιστον για το 40% των εργαζομένων, των οποίων οι συμβάσεις τελούν σε αναστολή και εφόσον η αναστολή αυτή έχει διατηρηθεί κατ' ελάχιστο για 15 ημέρες. Μάλιστα, οι συμβάσεις των εργαζομένων, των οποίων ανακαλείται η αναστολή, δεν δύναται να τεθούν εκ νέου σε καθεστώς αναστολής. Εφόσον υπάρξει ανάκληση της αναστολής της σύμβασης εργασίας, οι εργαζόμενοι θα λάβουν αποζημίωση ειδικού σκοπού, κατ' αναλογία των ημερών διάρκειας της αναστολής. Προσωρινή ανάκληση αναστολής συμβάσεων εργασίας Παράλληλα, επιτρέπεται η προσωρινή ανάκληση της αναστολής των συμβάσεων εργασίας εργαζομένων για έκτακτες, κατεπείγουσες, μη αναβαλλόμενες και ανελαστικές ανάγκες, σε επιχειρήσεις-εργοδότες, των οποίων η επιχειρηματική δραστηριότητα είτε έχει ανασταλεί υποχρεωτικά είτε πλήττεται σημαντικά, βάσει των οριζομένων από το υπουργείο Οικονομικών Κωδικών Αριθμών Δραστηριότητας (ΚΑΔ). Για το διάστημα της ανάκλησης, ο εργοδότης καλείται να καταβάλει στον εργαζόμενο τις συμβατικές αποδοχές κατ' αναλογία των ημερών απασχόλησης. Οι επιχειρήσεις-εργοδότες που κάνουν χρήση της προσωρινής ανάκλησης, υποχρεούνται να το γνωστοποιήσουν σε ειδικό έντυπο στο Πληροφοριακό Σύστημα (Π.Σ.) «ΕΡΓΑΝΗ» και, σε κάθε περίπτωση, πριν από την έναρξη πραγματοποίησης της παρεχόμενης έκτακτης εργασίας. Μετά από τη λήξη της προσωρινής ανάκλησης της αναστολής της σύμβασης εργασίας, συνεχίζεται η αναστολή της σύμβασης, μέχρι της συμπληρώσεως του πλήρους χρονικού διαστήματός της. naftemporiki.gr",https://www.naftemporiki.gr/story/1595122/ta-nea-metra-tis-kubernisis-gia-ton-koronoio
Politics,naftemporiki.gr,"Κ. Μητσοτάκης: Έστω με καθυστέρηση, μαθαίνουμε τι πράγματι συνέβη το α΄ εξάμηνο του 2015","Πέμπτη, 30 Απριλίου 2020 19:08",naftemporiki.gr,"Σε τριτολογία στη Βουλή προχώρησε  ο Πρωθυπουργός, Κυριάκος Μητσοτάκης , κατά τη συζήτηση για την κυβερνητική πολιτική σχετικά με τις οικονομικές επιπτώσεις της υγειονομικής κρίσης στη χώρα. Αφορμή, όπως είπε, στάθηκε η προηγηθείσα δευτερολογία του Γιάνη Βαρουφάκη, προς τον οποίο απευθυνόμενος σχολίασε την «κυνική ειλικρίνεια με την οποία προσδιορίσατε ποιες ήταν οι επιλογές της χώρας στις αρχές του 2015. Νέο μνημόνιο ή αναδιάρθρωση χρέους». «Γιατί δεν τα είπατε αυτά προεκλογικά; Γιατί εξαπατήσατε τον ελληνικό λαό τότε λέγοντάς του ότι θα σκίσετε τα μνημόνια με ένα νόμο και με ένα άρθρο; Αυτό το ερώτημα ακόμα δεν έχει απαντηθεί. Έστω και με μεγάλη καθυστέρηση, αποκαθίσταται η τάξη και μαθαίνουμε τι πράγματι συνέβη το πρώτο εξάμηνο του 2015» είπε ο πρωθυπουργός. Ο κ. Μητσοτάκης σημείωσε πως, μετά και τις  δευτερολογίες των πολιτικών αρχηγών , η συζήτηση διεξήχθη σε καλό και εποικοδομητικό κλίμα και εξέφρασε την ελπίδα ότι αυτός θα είναι και ο τόνος ο οποίος θα επικρατήσει στο Κοινοβούλιο τις επόμενες εβδομάδες, τους επόμενους μήνες, «καθώς θα έχουμε ένα πολύ πυκνό νομοθετικό έργο». «Έχουμε μια υποχρέωση να αντιμετωπίζουμε τις μεγάλες προκλήσεις πάνω απ’ όλα με ειλικρίνεια. Και η κυβέρνηση είναι εδώ για να λογοδοτεί μέσω του κοινοβουλευτικού ελέγχου, ο οποίος ουσιαστικά δεν διεκόπη. Προφανώς να λογοδοτεί και σε επίπεδο υπουργών και πρωθυπουργού κάθε φορά που δίνεται η σχετική ευκαιρία με βάση τις διατάξεις που προβλέπει ο κανονισμός της Βουλής» είπε ο Κυριάκος Μητσοτάκης. «Δεν κρύβουμε τις δυσκολίες. Η δυνατότητα πρόβλεψης του βάθους της ύφεσης είναι μία άσκηση η οποία έχει σήμερα μόνο θεωρητικά χαρακτηριστικά. Προφανώς άλλα είναι τα σενάρια εάν η ύφεση είναι πάρα πολύ βαριά, άλλα είναι τα σενάρια εάν η ύφεση τελικά αποδειχθεί ότι δεν είναι τόσο βαθιά. Και προφανώς κι εμείς και το οικονομικό επιτελείο και οι υποχρεώσεις οι ευρωπαϊκές στις οποίες έχουμε να καταθέτουμε μεσοπρόθεσμο προγραμματισμό λαμβάνουν υπόψη και όλες αυτές τις παραμέτρους. Έχουν όμως ένα μεγάλο, έναν εν γενεί παράγοντα εσωτερικής αστάθειας» υπογράμμισε ο πρωθυπουργός. Σχολιάζοντας αναφορές του Αλέξη Τσίπρα και της Φώφης Γεννηματά, σημείωσε πως επιπρόσθετο κονδύλι 150 εκατομμυρίων ευρώ έχει διατεθεί στο υπουργείο Αγροτικής Ανάπτυξης για τη στήριξη στοχευμένα του αγροτικού εισοδήματος. «Θα εξετάσουμε με μεγάλη προσοχή ποιες είναι οι επιπτώσεις της κρίσης στην αγροτική παραγωγή, στην εφοδιαστική αλυσίδα, στην ασφάλεια των τροφίμων και προφανώς είμαστε εδώ να εξετάσουμε και να μελετήσουμε σε ποιο βαθμό θα χρειαστεί επιπρόσθετη στήριξη του πρωτογενούς τομέα» είπε. Για τον τουρισμό, επισήμανε πως πρώτη η Ελλάδα ανέδειξε σε ευρωπαϊκό επίπεδο την απόλυτη ανάγκη να υπάρξει μια ευρωπαϊκή συντονισμένη αντίδραση για το ζήτημα των μεταφορών, κυρίως των αερομεταφορών, αλλά και για τον τρόπο με τον οποίο μπορεί να λειτουργήσει το τουριστικό προϊόν κατά τη διάρκεια του καλοκαιριού. Υπενθύμισε δε πως «μετά από δικές μας δηλώσεις, αρχικές τοποθετήσεις, οι οποίες είχαν γίνει από σημαίνοντα ευρωπαϊκά στελέχη ότι ενδεχομένως να μην ταξιδέψει κανείς από τη βόρεια Ευρώπη στη νότια Ευρώπη φέτος το καλοκαίρι, ανασκευάστηκαν. Και σήμερα, η Ευρωπαϊκή Επιτροπή έχει λάβει από το Συμβούλιο, μετά από έντονη δική μας πίεση, μια ξεκάθαρη κατεύθυνση κι εκτιμώ ότι πολύ σύντομα θα υπάρχουν σαφείς ανακοινώσεις για το πώς μπορεί να στηριχθεί ο τουρισμός και ποια κυρίως πρέπει να είναι τα πρωτόκολλα εκείνα τα οποία θα επιτρέπουν σε όλους μας, σε αυτούς που θέλουν να επισκεφτούν στην Ελλάδα αλλά και στους Έλληνες που θέλουν να ταξιδέψουν στο εξωτερικό. Ποια είναι τα πρωτόκολλα εκείνα τα οποία θα τους επιτρέψουν να ταξιδέψουν με ασφάλεια. Και πάνω απ’ όλα βάζουμε την ασφάλεια των επισκεπτών και την ασφάλεια των Ελλήνων πολιτών» είπε ο πρωθυπουργός.",https://www.naftemporiki.gr/story/1594890/k-mitsotakis-esto-me-kathusterisi-mathainoume-ti-pragmati-sunebi-to-a-eksamino-tou-2015
Politics,naftemporiki.gr,Metron Analysis: Διπλάσιο προβάδισμα ΝΔ - Ανησυχία για τα «απόνερα» του Covid-19,"Πέμπτη, 30 Απριλίου 2020 22:28",naftemporiki.gr,"Με πολύ καλό βαθμό στην αντιμετώπιση της κρίσης του κορωνοϊού, αλλά και γενικότερα, βαθμολογούν την κυβέρνηση οι πολίτες, με βάση τις απαντήσεις τους στη δημοσκόπηση του Forum της Metron Analysis για το Mega, κατά την περίοδο 22-28 Απριλίου, σε δείγμα 1.204 ατόμων. Οι περισσότεροι, πάντως, απαντούν πως αγωνιούν για την επόμενη ημέρα στην οικονομία και τα «απόνερα» της πανδημίας. Πιο αναλυτικά, στην  πρόθεση ψήφου  η Νέα Δημοκρατία καταγράφει διπλάσιο ποσοστό από τονΣΥΡΙΖΑ,καθώς λαμβάνει 42,5%, έναντι 21,4%. Τρίτο έρχεται το ΚΙΝΑΛ με 5% κι ακολουθούν τοΚΚΕμε 4,7%, το Μέρα25 με 3,2% και η Ελληνική Λύση με 1,5%. Στην ερώτηση για το ποιο πιστεύουν οι πολίτες ότι είναι  το μεγαλύτερο πρόβλημα της χώρας , το 38% απαντά η επιδημία του κορωνοϊού, το 31% η οικονομία, το 9% η ανεργία και το 8% το προσφυγικό/μεταναστευτικό. Η συντριπτική πλειοψηφία αγωνιά τόσο για την εξέλιξη της πανδημίας, όσο και για την επόμενη ημέρα στην οικονομία μετά τις επιπτώσεις από το lockdown. Σύμφωνα με τη Metron Analysis, τον Ιανουάριο  ο φόβος για την πανδημία  ήταν στο 1%, εκτοξεύτηκε στο 49% στις 20 Μαρτίου και βρέθηκε στο 40% στις 20 Απριλίου. Για το  Εθνικό Σύστημα Υγείας  και το πώς αντέδρασε στην πανδημία, το 97% των ερωτηθέντων απαντά πως απέδειξε ότι είναι αναγκαίο και πρέπει να ενισχυθεί ακόμη περισσότερο. Για την  οικονομία , είναι πλέον στα επίπεδα Σεπτεμβρίου 2019, με τους πολίτες να ανησυχούν για το αύριο. Στην ερώτηση για τις εντυπώσεις που έχουν αποκομίσει οι πολίτες από το  έργο της κυβέρνησης , ανά τομέα καταγράφονται τα εξής: Σχεδόν 9 στους 10 (87%) κρίνουν μάλλον θετικά την κυβέρνηση στον τομέα της δημόσιας υγείας/κορωνοϊός και μόλις το 10% κρίνει αρνητικά. Το 74% συμφωνεί με την κυβέρνηση στις ενέργειές της αναφορικά με τον ψηφιακό μετασχηματισμό τους κράτους. Το 60% κρίνει θετικά και τη διαχείριση των ελληνοτουρκικών σχέσεων. Επίσης, 6 στους 10 έχουν θετικές εντυπώσεις για την αντιμετώπιση της εγκληματικότητας, το 54% συμφωνούν με την κυβέρνηση στη διαχείριση των περιβαλλοντικών θεμάτων, το 52% στα θέματα Παιδείας και το 46% στην φορολογική πολιτική. Αντιθέτως, μόνο το 37% έχει θετικές εντυπώσεις για την κυβέρνηση στο Μακεδονικό (44% μάλλον αρνητικές), στα εργασιακά θέματα (40% έναντι 49%) και στο μεταναστευτικό (40% έναντι 55%). Μάλιστα, το 55% των μάλλον αρνητικών εντυπώσεων στο μεταναστευτικό είναι και το μεγαλύτερο «αγκάθι» της κυβέρνησης Μητσοτάκη. Στον  δείκτη οικονομικής εμπιστοσύνης  (ο μέσος όρος του ισοζυγίου της αξιολόγησης της σημερινής οικονομικής κατάστασης της χώρας, θετικά-αρνητικά, και του ισοζυγίου της πρόβλεψης για την οικονομία, θα καλυτερέψει-θα χειροτερέψει), από το +19 πέρυσι τον Σεπτέμβριο, τον Απρίλιο καταγράφεται πτώση στο -44%, καθώς το ισοζύγιο της πρόβλεψης για την οικονομία βρίσκεται στο -63. Στη  γενική αξιολόγηση του κυβερνητικού έργου , σχεδόν 7 στους 10 (68%) έχουν θετική άποψη, το 7% ούτε θετική, ούτε αρνητική και το 23% κρίνουν αρνητικά. Το 74% αξιολογούν θετικά τον Κυριάκο Μητσοτάκη και το 22% αρνητικά, την ώρα που η δημοφιλία του πρωθυπουργού είναι αυτόν τον μήνα στο υψηλότερο επίπεδο (στο 60% τον Φεβρουάριο). Για τον Αλέξη Τσίπρα και τον ΣΥΡΙΖΑ, τα ευρήματα της ίδιας δημοσκόπησης δείχνουν ότι το 61% κρίνει αρνητικά την αξιωματική αντιπολίτευση και το 27% θετικά. Ωστόσο, υπάρχει βελτίωση στις θετικές γνώμες, καθώς τον Φεβρουάριο ήταν στο ανώτερο ποσοστό (69%). Αρνητικά σε ποσοστό 56% κρίνεται και ο Αλέξης Τσίπρας, έναντι 33% που έχει θετική άποψη, ποσοστό που ανεβαίνει μήνα με τον μήνα, γεγονός που μεταφράζεται σε θετική αξιολόγηση της στάσης του στην πανδημία. Στην ερώτηση: «Συμφωνείτε ή διαφωνείτε με την άποψη ότι ο πολιτικός κόσμος σε γενικές γραμμές κράτησε στάση συνεργασίας και συνεννόησης για την αντιμετώπιση της κρίσης πανδημίας», το 88%, δηλαδή 9 στους 10 λέει «ναι» και το 10% δεν συμφωνεί. Η πολιτική εμπιστοσύνη έφθασε στο 4,6 από 4,1 τον Ιανουάριο, ενώ και η κοινωνική εμπιστοσύνη βρίσκεται στο 6 από 5,7 τον Ιανουάριο. Στις  δημοτικότητες των πολιτικών αρχηγών  ο Κυριάκος Μητσοτάκης λαμβάνει 73% θετικές γνώμες και  26% αρνητικές ή μάλλον αρνητικές. Είναι το υψηλότερο ποσοστό για τον πρωθυπουργό, καθώς τον Φεβρουάριο του 2018 ήταν στο 41%, ανέβηκε στο 69% τον περασμένο Σεπτέμβριο και τώρα ακόμα περισσότερο, λόγω της πανδημίας. Δεύτερη σε δημοτικότητα είναι  η Φώφη Γεννηματά με 44% (55% έχουν αρνητική γνώμη). Όσο για τον Αλέξη Τσίπρα, έχει 42% θετικές ή μάλλον θετικές απόψεις και 57% αρνητικές ή μάλλον αρνητικές. Και για τον πρόεδρο του ΣΥΡΙΖΑ είναι το υψηλότερο ποσοστό δημοτικότητας. Γιάνης Βαρουφάκης και Κυριάκος Βελόπουλος λαμβάνουν 75% σε αρνητικές ή μάλλον αρνητικές γνώμες. Στην  καταλληλότητα για πρωθυπουργός , ο Κυριάκος Μητσοτάκης προηγείται του Αλέξη Τσίπρα με 51% έναντι 18%. Στη δημοφιλία των υπουργών, ο Βασίλης Κικίλιας έρχεται πρώτος, καθώς οι πολίτες σε ποσοστό 22% τον θεωρούν καλύτερο υπουργό της κυβέρνησης. Ακολουθεί ο Μιχάλης Χρυσοχοΐδης με 11%, ο Άδωνις Γεωργιάδης με 8%, η Νίκη Κεραμέως με 7%, ο Κυριάκος Πιερρακάκης κι ο Χρήστος Σταϊκούρας με 5% και οι Νίκος Δένδιας και Νίκος Χαρδαλιάς με 4%. Υπέρ των  αυτοδύναμων κυβερνήσεων  τάσσεται το 48%, ενώ υπέρ των κυβερνήσεων συνεργασίας το 49%.",https://www.naftemporiki.gr/story/1594962/metron-analysis-diplasio-probadisma-nd-anisuxia-gia-ta-aponera-tou-covid-19
Politics,naftemporiki.gr,Δύο περιστατικά με τουρκικά πυρά στο Τυχερό Έβρου,"Παρασκευή, 01 Μαΐου 2020 15:28",naftemporiki.gr,"Δύο περιστατικά με πυροβολισμούς στον αέρα από στελέχη της τουρκικής στρατοχωροφυλακής στον Έβρο σημειώθηκαν το βράδυ της Πέμπτης στο Τυχερό Έβρου, όπως μετέδωσε η κρατική τηλεόραση. Σύμφωνα με την ΕΡΤ, το πρώτο περιστατικό σημειώθηκε λίγο μετά τις 22.00 όταν άτομα που επέβαιναν σε λέμβους της τουρκικής στρατοχωροφυλακής στον ποταμό Έβρο άρχισαν να πυροβολούν στον αέρα. Ακολούθησε και δεύτερο περιστατικό παρόμοιο περιστατικό. Κατά την ίδια πηγή, στο ένα από τα δύο συμβάντα ερρίφθη και φωτοβολίδα με πιστόλι προς την ελληνική πλευρά.",https://www.naftemporiki.gr/story/1595041/duo-peristatika-me-tourkika-pura-sto-tuxero-ebrou
Politics,naftemporiki.gr,"Φώφη Γεννηματά: Η κρίση που δημιουργεί η πανδημία, απειλεί εργασιακά δικαιώματα δεκαετιών","Παρασκευή, 01 Μαΐου 2020 12:12",naftemporiki.gr,"«Πρωτομαγιά, μέρα συμβολική. Ημέρα μνήμης, τιμής και ευθύνης. Νέες απειλές, νέοι αγώνες. Το νέο κοινωνικό συμβόλαιο χρειάζεται διαρκή αγώνα», τονίζει η Φώφη Γεννηματά σε μήνυμά της για την Εργατική Πρωτομαγιά. «Η κρίση που δημιουργεί η πανδημία, απειλεί δικαιώματα δεκαετιών. Οι νέες μορφές απασχόλησης σημαίνουν για πολλούς μισή δουλειά μισό μισθό», αναφέρει. «Κάποιοι θεωρούν ότι το να μιλάς για δικαιώματα των εργαζομένων είναι μια γλώσσα από το παρελθόν, μια γλώσσα ξύλινη. Κάποιοι πιστεύουν ότι όλα θα τα λύσει η αγορά. Και όμως ... Οι αξίες και οι αρχές μας είναι τώρα πολύτιμες όσο ποτέ» υποστηρίζει η κ. Γεννηματά και επισημαίνει πως για τους σοσιαλιστές και δημοκράτες «το κράτος είναι μπροστά, ώστε να καθοδηγεί την έξοδο από την κρίση, χωρίς να αφήνει κανέναν πίσω στα δύσκολα. Να διασφαλίζει την εργασία, τα δημόσια αγαθά, να προστατεύει τη ζωή και την ποιότητας της ζωής. Μια νέα πορεία για την Ευρώπη και την Ελλάδα είναι αναγκαία. Ένας νέος δρόμος δημοκρατίας, δικαιοσύνης αλληλεγγύης». Υπογραμμίζει, τέλος, πως «με όπλα τις προτάσεις μας, τις δικαιωμένες αξίες μας και τις μεγάλες διαχρονικές μεταρρυθμίσεις της Παράταξης της Αλλαγής, δίνουμε τον αγώνα μαζί με κάθε πολίτη για να μην πληρώσουν τα σπασμένα οι πολλοί και αδύναμοι, για να λάμψει ξανά η ελπίδα στη ζωή μας».",https://www.naftemporiki.gr/story/1595020/fofi-gennimata-i-krisi-pou-dimiourgei-i-pandimia-apeilei-ergasiaka-dikaiomata-dekaetion
Politics,naftemporiki.gr,Αλ. Τσίπρας: Σχέδια αναδιάρθρωσης των εργασιακών πίσω από τα λόγια κολακείας,"Παρασκευή, 01 Μαΐου 2020 14:20",naftemporiki.gr,"Το μήνυμα ότι θα πρέπει να αξιοποιήσουμε την κρίση ως ευκαιρία, για να συνειδητοποιήσουμε την ανάγκη για ένα νέο κοινωνικό συμβόλαιο, έστειλε ο πρόεδρος τουΣΥΡΙΖΑ,Αλέξης Τσίπρας, κατά την επίσκεψή του στη διεύθυνση Περιβάλλοντος του δήμου Περάματος, σήμερα Πρωτομαγιά. Ο κ. Τσίπρας εξήγησε ότι «το νέο κοινωνικό συμβόλαιο» πρέπει να έχει δύο βασικούς άξονες: Απευθυνόμενος στον δήμαρχο και τους εργαζόμενους που τον υποδέχθηκαν, ο κ. Τσίπρας υπογράμμισε πως «σήμερα Πρωτομαγιά πρέπει να δώσουμε το μήνυμα του αγώνα, όχι για μισή δουλειά, μισή ζωή, αλλά για αξιοπρεπείς συνθήκες εργασίας, για στήριξη των ανθρώπων που είναι στη πρώτη γραμμή, που ήταν αόρατοι και που τους ανακαλύψαμε τώρα, όπως οι άνθρωποι στην καθαριότητα, για ένταξή τους στα βαρέα και ανθυγιεινά». Υπενθύμισε ότι ο ΣΥΡΙΖΑ προχώρησε «σε 8.500 προσλήψεις στην Τοπική Αυτοδικοίκηση, για πρώτη φορά μετά από πολλά χρόνια, και ενώ ήμασταν ακόμη σε μνημόνιο». Ο πρόεδρος του ΣΥΡΙΖΑ σημείωσε, ακόμα, ότι η επίσκεψή του είχε συμβολική σημασία, λέγοντας: «Θέλω να περάσω ένα μήνυμα ευχαριστίας σε όλους τους εργαζόμενους στην καθαριότητα, στους δήμους όλης της χώρας. Γιατί, όλο αυτό το διάστημα που εμείς είμαστε στα σπίτια μας με φόβο για την ζωή μας και για την δημόσια υγεία, εσείς είσαστε στην πρώτη γραμμή της μάχης για να έχετε κάθε μέρα τον δημόσιο χώρο όλων μας καθαρό και κυρίως για να προστατεύσετε την δημόσια υγιεινή. Όλες αυτές τις μέρες συνειδητοποιήσαμε όλοι μας πόσο σημαντικές είναι ορισμένες υπηρεσίες που κάποιοι είχαν υποτιμήσει στο παρελθόν. Και δεν μπορεί όλα να είναι στον αυτόματο πιλότο της ιδιωτικής πρωτοβουλίας και της αγοράς. Κάποια δημόσια αγαθά πρέπει να είναι υπό τον έλεγχο και υπό την στήριξη της πολιτείας, όπως τα δημόσια νοσοκομεία, οι υπηρεσίες καθαριότητας, τα σχολεία».  Πηγή: ΑΜΠΕ",https://www.naftemporiki.gr/story/1595036/al-tsipras-sxedia-anadiarthrosis-ton-ergasiakon-piso-apo-ta-logia-kolakeias
Politics,naftemporiki.gr,Στο Προεδρικό Μέγαρο τη Δευτέρα ο Κ. Μητσοτάκης - Θα ενημερώσει την Κ. Σακελλαροπούλου,"Παρασκευή, 01 Μαΐου 2020 14:57",naftemporiki.gr,Στο Προεδρικό Μέγαρο θα μεταβεί την Δευτέρα στις 12.00 το μεσημέρι ο πρωθυπουργός Κυριάκος Μητσοτάκης προκειμένου να ενημερώσει την Πρόεδρο της Δημοκρατίας Κατερίνα Σακελλαροπούλου για την αντιμετώπιση του κορωνοϊού και την οικονομική διάσταση της πανδημίας. Σύμφωνα με ανακοίνωση του Μεγάρου Μαξίμου η ενημέρωση της Προέδρου της Δημοκρατίας από τον Πρωθυπουργό θα πραγματοποιείται στο εξής σε τακτική μηνιαία βάση.,https://www.naftemporiki.gr/story/1595038/sto-proedriko-megaro-ti-deutera-o-k-mitsotakis-tha-enimerosei-tin-k-sakellaropoulou
Politics,naftemporiki.gr,Δ. Κουτσούμπας: «Σοσιαλισμός ή βαρβαρότητα» το δίλημμα της επόμενης μέρας,"Παρασκευή, 01 Μαΐου 2020 11:14",naftemporiki.gr,"«Αυτή την Εργατική Πρωτομαγιά του 2020 τη γιορτάζουμε μέσα στις ειδικές δύσκολες συνθήκες της πανδημίας του κορωνοϊού, αλλά με το βλέμμα όλων μας στραμμένο στην επόμενη μέρα, κατά την οποία θα έρχεται στην επικαιρότητα όλο και πιο επιτακτικά το βασικό δίλημμα, το βασικό ερώτημα που χρειάζεται απάντηση: 'Σοσιαλισμός ή βαρβαρότητα;', ανέφερε ο γενικός γραμματέας της Κ.Ε. τουΚΚΕΔημήτρης Κουτσούμπας σε δήλωσή του, με την ευκαιρία των συμβολικών συγκεντρώσεων των σωματείων για την Εργατική Πρωτομαγιά. «Εμείς απαντάμε Σοσιαλισμός» υπογράμμισε ο κ. Κουτσούμπας και προσέθεσε: «Χρειάζεται μια νέα κοινωνία δίκαιη, με την εργατική τάξη, τον λαό πραγματικά στην εξουσία. Για να προστατεύει την υγεία του λαού, για να υπάρχει ευημερία στον ελληνικό λαό. Καλή δύναμη. Καλό κουράγιο σε όλους και όλες». Ο γ.γ. της Κ.Ε. του ΚΚΕ κατέθεσε το πρωί στεφάνι στο Σκοπευτήριο της Καισαριανής, από όπου δήλωσε: «Αποτίουμε σήμερα φόρο τιμής στους 200 κομμουνιστές που εκτελέστηκαν από τους φασίστες κατακτητές, εδώ στην Καισαριανή, την Πρωτομαγιά του 1944. Συνεχίζουμε τον αγώνα τους, συνεχίζουμε για τα ιδανικά τους, μέχρι την οριστική ανατροπή του καπιταλισμού, γέννημα θρέμμα του οποίου είναι ο φασισμός».",https://www.naftemporiki.gr/story/1595014/d-koutsoumpas-sosialismos-i-barbarotita-to-dilimma-tis-epomenis-meras
Politics,naftemporiki.gr,Φ. Γεννηματά: Δεν πρέπει να πληρώσουν το μάρμαρο οι πιο αδύναμοι,"Πέμπτη, 30 Απριλίου 2020 16:24",naftemporiki.gr,"Βασικό μας μέλημα είναι να μην πληρώσουν το μάρμαρο οι πιο αδύναμοι, σημείωσε η πρόεδρος του ΚΙΝΑΛ, Φώφη Γεννηματά. Στο ζήτημα της προστασίας της α' κατοικίας, επανέλαβε το αίτημα για διακομματική επιτροπή, ώστε να μην υπάρχει συμφωνία «μόνο με τους τραπεζίτες», ανέφερε στη δευτερολογία της στη Βουλή. Όσον αφορά τα εργασιακά, προειδοποίησε για τον κίνδυνο εκρηκτικής αύξησης της ανεργίας. Στο συνταξιοδοτικό, ανέφερε την αύξηση στις 161.000 τις εκκρεμείς συντάξεις. «Εγώ αυτό το χαρακτηρίζω ανικανότητα», υπογράμμισε η κ. Γεννηματά. Η  πρόεδρος του ΚΙΝΑΛ  κάλεσε για ειδικό σχέδιο στήριξης των ανθρώπων του πολιτισμού. Τέλος,αναφερόμενη στο σκάνδαλο των προγραμμάτων τηλεκατάρτισης, η κ. Γεννηματά έκανε λόγο για «κομπίνα που στήθηκε με τις ευλογίες του υπουργείου». Τέλος η κ.Γεννηματά κάλεσε για αξιοποίηση όλων των δομών, υπό την αυστηρή εποπτεία τουΕΟΠΥΥ,για ένα ολοκληρωμένο σχέδιο «ανακαίνισης» του Εθνικού Συστήματος Υγείας, ώστε η υγεία να είναι προνομιακή μόνο για τους έχοντες, όπως σημείωσε. Στην εξωτερική πολιτική και τα ελληνοτουρκικά, ζήτησε μια ξεκάθαρη εθνική στρατηγική. nafemporiki.gr  ",https://www.naftemporiki.gr/story/1594784/f-gennimata-den-prepei-na-plirosoun-to-marmaro-oi-pio-adunamoi
Politics,naftemporiki.gr,"Ξ. Δημητρίου: Τι κατέθεσε για Ι. Αγγελή, Ε.Ράικου και προστατευόμενους μάρτυρες","Πέμπτη, 30 Απριλίου 2020 21:27",naftemporiki.gr,"Ενώπιον της ειδικής κοινοβουλευτικής επιτροπής προκαταρκτικής εξέτασης, κατέθεσε η πρώην εισαγγελέας του Αρείου Πάγου Ξένη Δημητρίου. Η μάρτυρας φέρεται να είπε, για τον αντεισαγγελέα του Αρείου Πάγου Ιωάννη Αγγελή, ότι «ξέχασε» να θέσει σε γνώση της επιτροπής της Βουλής την ανεπίσημη ενημέρωση που της είχε κάνει, μετά το ταξίδι στη Βιέννη με τους Εισαγγελείς Διαφθοράς και τη συνάντηση με το FBI για την υπόθεση Novartis. Για την αξιοπιστία δε των ισχυρισμών του Ιωάννη Αγγελή, η Ξένη Δημητρίου επισήμανε ότι στις τέσσερις αναφορές του, όπου παρατηρούνται διαφοροποιήσεις. Για το ταξίδι των εισαγγελέων Διαφθοράς στη Βιέννη και τη συνάντησή τους με το FBI, είπε ότι δεν ήταν ούτε παράνομο ούτε και παράτυπο αφού στόχος ήταν οι εισαγγελείς να συγκεντρώσουν πληροφορίες. Αναφερόμενη στο θεσμό των μαρτύρων δημοσίου συμφέροντος, η πρώην εισαγγελέας του Αρείου Πάγου, δεν παρέλειψε να υπογραμμίσει με νόημα ότι η Ελλάδα έχει υπογράψει διεθνείς συμφωνίες που την υποχρεώνουν για την ένταξή τους ελληνικό δικαιϊκό σύστημα. Κοινοβουλευτικοί κύκλοι του Κινήματος Αλλαγής ωστόσο επισημαίνουν ότι η κ. Δημητρίου στη συνέχεια παραδέχθηκε ότι στην Ελλάδα, οι καταθέσεις των προστατευομένων μαρτύρων έχουν μειωμένη αποδεικτική αξία, σε σχέση με τους μάρτυρες που δείχνουν το πρόσωπό τους. Εξάλλου μολονότι αρχικά είπε ότι δεν γνώριζε και δεν ήθελε να γνωρίζει τα ονόματα των προστατευομένων μαρτύρων, στη συνέχεια, όπως επισημαίνουν βουλευτές τηςΝΔ,η κ. Δημητρίου είπε ότι γνώριζε τη διεύθυνση κατοικίας του Νικόλαου Μανιαδάκη και κινητοποίησε τους εισαγγελείς για να μη διαφύγει στο εξωτερικό. Η Ξένη Δημητρίου αναφέρθηκε και στην πρώην Εισαγγελέα Διαφθοράς. «Ήταν κεραυνός εν αιθρία η παραίτηση Ράϊκου. Πριν από δύο ημέρες είχε έρθει στο γραφείο μου. Η συνάντηση έγινε με δική της πρωτοβουλία για να με ενημερώσει και δεν είχε αφήσει να εννοηθεί τίποτα από αυτό που ακολούθησε. Πιστεύω ακράδαντα ότι, μέχρι εκείνη τη συνάντησή μας, δεν υπήρχε τίποτα στο μυαλό της κυρίας Ράϊκου, σχετικά με όσα έγγραφε στην αναφορά της», φέρεται να είπε η Ξένη Δημητρίου και εξέφρασε και την απορία της που η κ. Ράικου δήλωσε ότι φοβήθηκε για τη ζωή της και μην πέσει θύμα τρομοκρατικής επίθεσης αφού, «μετά την παραίτησή της, ο Διευθύνων της Εισαγγελίας Αθηνών, την τοποθέτησε υπεύθυνη για την τρομοκρατία». Η πρώην εισαγγελέας του Αρείου Πάγου αναφέρθηκε και στους λογαριασμούς γιατρών που είχαν λάβει χρήματα από τη Novartis. To άνοιγμα των λογαριασμών είχε ζητήσει, όπως είπε η κ. Τουλουπάκη και τότε βρέθηκε το έμβασμα στον σύζυγο της κ. Ράικου. «Από αυτή τη διαδικασία δεν διέρρευσε το παραμικρό στα ΜΜΕ για τα εμβάσματα. Τον Οκτώβριο όμως του 2018, δεν ξέρω πως, η κ. Ράϊκου προφανώς ενημερώθηκε, από κάποια πηγή και άρχισε μια αντεπίθεση σε βάρος της κ. Τουλουπάκη», φέρεται να κατέθεσε η Ξένη Δημητρίου. Η κατάθεση της πρώην εισαγγελέως του Αρείου Πάγου θα συνεχιστεί την επόμενη Τρίτη. Κοινοβουλευτικές πηγές τουΣΥΡΙΖΑανέφεραν ότι η πρώην εισαγγελέας του Αρείου Πάγου Ξένη Δημητρίου, με την κατάθεσή της, έδωσε σήμερα τη χαριστική βολή στο αφήγημα της ΝΔ περί σκευωρίας στο σκάνδαλο Novartis. «Στη σημερινή συνεδρίαση δεν ακούστηκαν, ούτε μια φορά, οι λέξεις Παπαγγελόπουλος, Ρασπούτιν, σκευωρία και, το σημαντικότερο, όπως αποκάλυψε η κ. Δημητρίου, δεν είχαν ακουστεί ποτέ κατά την περίοδο των ερευνών, από τους εισαγγελείς Αγγελή και Ράικου, που δύο χρόνια μετά καταγγέλλουν όψιμα παρεμβάσεις στο έργο τους εξυπηρετώντας πολιτικές σκοπιμότητες», αναφέρουν κοινοβουλευτικές πηγές του ΣΥΡΙΖΑ και προσθέτουν: «Σήμερα μάθαμε ότι η κ. Ράικου παραιτήθηκε αιφνιδιαστικά, χωρίς να καταγγείλει στους προϊσταμένους της το παραμικρό. ‘Θυμήθηκε' παρεμβάσεις, σκευωρίες και Ρασπούτιν, όταν ένα χρόνο μετά, πληροφορήθηκε ότι διεξάγεται έρευνα σε βάρος του γιατρού συζύγου της, μετά το άνοιγμα των κοινών τους λογαριασμών, στους οποίους βρέθηκαν εμβάσματα από τη Novartis Ελβετίας. Μάθαμε επίσης για τις επισκέψεις Αμερικανών δικαστών και κλιμακίων του FBI στη χώρα μας, όχι φυσικά για να πάρουν μέρος στη σκευωρία, για την οποία μόνο ΝΔ και Κίνημα Αλλαγής κάνουν λόγο, αλλά για να φωτίσουν όλες τις πλευρές του υπαρκτού σκανδάλου της Novartis, μέσω της ανταλλαγής πληροφοριών. Μάθαμε επίσης ότι ο κ. Ιωάννης Αγγελής ο οποίος ‘θυμήθηκε' παρεμβάσεις, σκευωρίες και Ρασπούτιν, τρεις βδομάδες μετά την κατάθεσή του στην Προανακριτική, στην οποία δεν είχε αναφέρει το παραμικρό, ότι την επίμαχη περίοδο είχε κάνει 4 αναφορές στην Εισαγγελία του Αρείου Πάγου στις οποίες πρόσθετε, άλλαζε και αφαιρούσε πράγματα ανάλογα με τη σκοπιμότητα που ήθελε να εξυπηρετήσει. Και σε αυτές όμως δεν υπήρχε το παραμικρό για σκευωρία, παρεμβάσεις και Ρασπούτιν. Και τις 4 αυτές αναφορές ‘ξέχασε' να τις θέσει σε γνώση των μελών της προανακριτικής επιτροπής». Πηγή: ΑΜΠΕ",https://www.naftemporiki.gr/story/1594956/ks-dimitriou-ti-katethese-gia-i-aggeli-eraikou-kai-prostateuomenous-martures
Politics,naftemporiki.gr,Ε. Αχτσιόγλου: Να μην επιτρέψουμε νέα κρίση στα εργατικά δικαιώματα,"Παρασκευή, 01 Μαΐου 2020 19:45",naftemporiki.gr,"«Τιμούμε σήμερα τους αγώνες των εργαζομένων για κοινωνική δικαιοσύνη, για καλύτερους μισθούς και όρους εργασίας, για δημόσια δωρεάν υγεία και παιδεία», αναφέρει στο επετειακό μήνυνά της η τομεάρχης Εργασίας τουΣΥΡΙΖΑ,Έφη Αχτσιόγλου. «Ιδιαίτερα σήμερα αναγνωρίζουμε την τεράστια προσφορά των εργαζομένων στην υγεία, στην καθαριότητα, στα σούπερ μάρκετ, στα ντελίβερι, οι οποίοι με αυταπάρνηση στήριξαν την κοινωνία εν μέσω μιας πρωτοφανούς πανδημίας. Το διαχρονικό μήνυμα της Εργατικής Πρωτομαγιάς σήμερα μας δυναμώνει για να μην επιτρέψουμε μια νέα κρίση στα εργατικά δικαιώματα, για να γίνει ο κόσμος της εργασίας ο πρωταγωνιστής του μέλλοντός μας», τονίζει η τομεάρχης Εργασίας του ΣΥΡΙΖΑ.",https://www.naftemporiki.gr/story/1595060/e-axtsioglou-na-min-epitrepsoume-nea-krisi-sta-ergatika-dikaiomata
Politics,naftemporiki.gr,Ελληνική Κοινότητα Καΐρου: Συγχαρητήρια προς τον Κ. Μητσοτάκη για τη διαχείριση της πανδημίας,"Παρασκευή, 01 Μαΐου 2020 15:05",naftemporiki.gr,"Τα συγχαρητήριά της στον πρωθυπουργό Κυριάκο Μητσοτάκη και την ελληνική κυβέρνηση, για τον τρόπο με τον οποίο διαχειρίστηκε την κρίση του κορωνοϊού, απέστειλε η Ελληνική Κοινότητα Καΐρου, μέσω επιστολής της προς τον γενικό γραμματέα Απόδημου Ελληνισμού Γιάννη Χρυσουλάκη. «Είναι υπέρτατη υποχρέωσή μας να εκφράσουμε τον θαυμασμό μας για την υποδειγματική διαχείριση της κρίσεως στη χώρα μας από την ελληνική κυβέρνηση, αλλά και να σας συγχαρούμε για την αποτελεσματικότητα με την οποία συνεχίζετε την προσπάθεια σας, που μας κάνει όλους ιδιαίτερα περήφανους και τους Έλληνες ασφαλείς», σημειώνει ο πρόεδρος της Ελληνικής Κοινότητας Καΐρου Χρήστος Καβαλής, απευθυνόμενος προς τον κ. Χρυσουλάκη και απαντώντας σε δικό του μήνυμα σχετικά με την επέτειο ίδρυσης του πρεσβυγενούς παροικιακού οργανισμού της αιγυπτιακής πρωτεύουσας, που στις 29 Απριλίου συμπλήρωσε 116 χρόνια λειτουργίας, καθώς ιδρύθηκε το 1904. «Παρακαλώ όπως μεταβιβάσετε τα θερμά συγχαρητήρια τής εδώ ομογένειας στην ηγεσία του υπουργείου Εξωτερικών και φυσικά και ιδιαίτερα στην ηγεσία της κυβέρνησης και στον πρωθυπουργό για τον άθλο τους», γράφει ο κ. Καβαλής, όπως αναφέρεται στην ιστοσελίδα της Ελληνικής Κοινότητας στην αιγυπτιακή πρωτεύουσα. Η επιστολή προς τον γγ Αποδήμου Ελληνισμού κ. Χρυσουλάκη καταλήγει: «Η Ελληνική Κοινότητα Καΐρου, που από το 1856 που φρόντισε ανά τα έτη να διαφυλάξει τον Ελληνισμό στη χώρα του Νείλου, θα συνεχίσει την πορεία της και προσβλέπει πάντα στην στήριξη σας για όλα τα μικρά και μεγάλα που μας απασχολούν και που στο πρόσωπο σας βρίσκει πάντα τον στενό συνεργάτη». Πηγή: ΑΜΠΕ",https://www.naftemporiki.gr/story/1595039/elliniki-koinotita-kairou-sugxaritiria-pros-ton-k-mitsotaki-gia-ti-diaxeirisi-tis-pandimias
Politics,naftemporiki.gr,Αλ. Χαρίτσης: Προκλητικό ο κ. Μητσοτάκης να μιλά για «λεφτόδεντρα» απέναντι στην αγωνία των πολιτών,"Παρασκευή, 01 Μαΐου 2020 12:27",naftemporiki.gr,"Η κυβέρνηση δεν έχει καμία πειστική απάντηση και σχέδιο για την αντιμετώπιση της οικονομικής κρίσης, υποστήριξε ο εκπρόσωπος Τύπου τουΣΥΡΙΖΑ,Αλέξης Χαρίτσης. «Το βάθος και την έκταση της κρίσης που βιώνουμε δεν μπορεί να τα υπολογίσει κανείς με ακρίβεια, αλλά το μόνο σίγουρο είναι ότι η ύφεση για την ελληνική οικονομία θα ξεπεράσει όσα ζήσαμε κατά τη διάρκεια των τελευταίων δέκα ετών με την χρηματοπιστωτική κρίση» εκτίμησε ο κ. Χαρίτσης μιλώντας στο Mega. Σχολιάζοντας τα τελευταία ευρήματα στις έρευνες κοινής γνώμης, υποστηριξε ότι «η ανησυχία των πολιτών για την πορεία της οικονομίας μας εξελίσσεται σε συντριπτική και γυρνάμε στις ημέρες αγωνίας των πρώτων χρόνων της κρίσης, όταν εφαρμόστηκε το δόγμα του σοκ στην ελληνική κοινωνία... Είναι προκλητικό απέναντι σε αυτή την αγωνία ο κ. Μητσοτάκης να μιλάει για ‘λεφτόδεντρα' -κάτι που παραπέμπει στην πιο βαθιά μνημονιακή περίοδο». Ο εκπρόσωπος Τύπου του ΣΥΡΙΖΑ επανέλαβε την πρόταση του ΣΥΡΙΖΑ για ένα εμπροσθοβαρές πρόγραμμα στήριξης της οικονομίας μας. «Έχουμε χάσει πολύτιμο χρόνο με την ολιγωρία της κυβέρνησης. Αν συνεχίσουμε με αποσπασματικά και ανεπαρκή μέτρα, σε λίγους μήνες δεν θα μιλάμε για επιχειρήσεις με προβλήματα και εργαζομένους που υποαπασχολούνται, αλλά για χιλιάδες λουκέτα και εκτόξευση της ανεργίας. Και τότε θα απαιτηθούν πολύ υψηλότερες δημόσιες δαπάνες», ανέφερε και κατηγόρησε την κυβέρνηση ότι «δεν έχουμε δει καμία πειστική απάντηση, κανένα τεκμηριωμένο και κοστολογημένο σχέδιο, από την κυβέρνηση Μητσοτάκη...Χάνουμε πολύτιμο χρόνο ως ελληνική οικονομία και αυτό θα το βρούμε μπροστά μας. Η κυβέρνηση πρέπει να κατανοήσει ότι αν συνεχίσει την πολιτική της ολιγωρίας, των αποσπασματικών και ανεπαρκών μέτρων τότε πολύ φοβόμαστε ότι η ύφεση θα είναι πολύ μεγαλύτερη από αυτή που υπολογίζεται τώρα και από την ΤτΕ».",https://www.naftemporiki.gr/story/1595021/al-xaritsis-proklitiko-o-k-mitsotakis-na-mila-gia-leftodentra-apenanti-stin-agonia-ton-politon
Politics,naftemporiki.gr,Στ. Πέτσας: Βήμα προς την κανονικότητα το άνοιγμα των σχολείων,"Παρασκευή, 01 Μαΐου 2020 15:13",naftemporiki.gr,"«Όλα τα μέτρα που πήραμε στόχο έχουν να γυρίσουμε, σιγά-σιγά, σε αυτό που είναι κανονικό. Και κανονικό είναι το παιδί να πηγαίνει στο σχολείο για πολλούς λόγους». Τα παραπάνω ανέφερε ο κυβερνητικός εκπρόσωπος Στέλιος Πέτσας υπεραμυνόμενος της απόφασης της κυβέρνησης να προχωρήσει στο σταδιακό άνοιγμα των σχολείων. «Το άνοιγμα των σχολείων είναι ένα βήμα στη σταδιακή επαναφορά στην κανονικότητα. Είναι προτιμότερο αυτό το βήμα να ξεκινήσει νωρίς για να δούμε τα αποτελέσματά του και να κάνουμε, αν χρειαστεί, διορθωτικές κινήσεις, παρά να πούμε ότι δεν θα ανοίξουν καθόλου τα σχολεία και θα περιμένουμε να εξαφανιστεί ο κορωνοϊός» εξήγησε μιλώντας στον τηλεοπτικό σταθμό Open και πρόσθεσε ότι ο ιός «θα συνεχίσει να είναι ανάμεσά μας, μέχρι να υπάρξει ένα αποτελεσματικό εμβόλιο». Ο κ. Πέτσας σημείωσε πως «είμαστε σε αχαρτογράφητα νερά» και πως «πάμε με σταδιακά βήματα στην πολύ πιο δύσκολη φάση, στη σταδιακή επαναφορά στην κανονικότητα». «Το σχολείο έχει τα εξής βασικά χαρακτηριστικά: Πρώτον, -όπως έχουν εξηγήσει και οι ειδικοί- τα παιδιά έχουν χαμηλότερη πιθανότητα να νοσήσουν, έχουν χαμηλότερη μεταδοτικότητα και επίσης έχουν χαμηλότερο ποσοστό κάποιας βαριάς επιπλοκής. Δεύτερον, μέσα στο σχολείο είναι καθημερινά τα ίδια παιδιά. Επίσης, οι αποστάσεις μεταξύ τους, στη σχολική τάξη θα είναι αυτές που έχουν συστήσει οι ειδικοί. Και επιπλέον, έχουμε πλέον την ικανότητα και την εμπειρία μιας πολύ αποτελεσματικής ιχνηλάτησης, αν υπάρξει κάποιο κρούσμα» είπε. Σε ό,τι αφορά τις μάσκες είπε ότι σήμερα θα κυκλοφορήσει ένα βίντεο ώστε να ενημερωθεί ο κόσμος πώς μπορεί να κάνει ακόμη και αυτοσχέδια μάσκα, αν χρειαστεί, με ένα ύφασμα. «Έχουμε τη δυνατότητα να χρησιμοποιήσουμε τη χειρουργική μάσκα, μία απλή υφασμάτινη μάσκα ή μια αυτοσχέδια μάσκα.  Στα Μέσα Μαζικής Μεταφοράς, για παράδειγμα, θα πρέπει να προστατεύσουμε τον εαυτό μας και τους γύρω μας. Εκεί είναι υποχρεωτική η χρήση μάσκας. Υποχρεωτική είναι επίσης στο κομμωτήριο και σε εργασίες, που είναι πολύ κοντινή η επαφή του εργαζόμενου με τον πελάτη» ανέφερε. Είπε ακόμη ότι στην αρχή της κρίσης, είχαμε χειρουργικές μάσκες λιγότερες από ένα εκατομμύριο, οι οποίες ήταν κυρίως για το υγειονομικό προσωπικό. «Σήμερα, έχουμε πάνω από είκοσι εκατομμύρια, χάρη και στις δωρεές πάρα πολλών συμπολιτών μας. Έχουμε πλέον ένα μεγάλο στοκ και για το υγειονομικό προσωπικό, αλλά και κάποια επάρκεια στην αγορά. Ελληνικές επιχειρήσεις άδραξαν την ευκαιρία και έχουμε σήμερα -που δεν υπήρχε πριν-  παραγωγή τριακοσίων χιλιάδων μασκών την ημέρα. Όπως για τα αντισηπτικά, έτσι και για τις μάσκες, δεν αποκλείουμε τίποτα. Αλλά, όπως αποδείχθηκε στην αρχή της κρίσης, έτσι και τώρα, θα φανεί ότι υπάρχει η δυνατότητα να ισορροπήσει η αγορά» πρόσθεσε. Επισήμανε πάντως πως «η μάσκα είναι ένα συμπληρωματικό μέτρο ατομικής υγιεινής» και πως «το βασικό -όπως ξέρουμε όλοι- είναι να τηρούμε τις αποστάσεις, να πλένουμε τακτικά και σχολαστικά τα χέρια μας, να μην αγγίζουμε το πρόσωπό μας, όπως και να αποφεύγουμε τις χειραψίες». Ερωτηθείς σχετικά με το ενδεχόμενο πρόωρων εκλογών ο κυβερνητικός εκπρόσωπος ήταν κατηγορηματικός. «Δεν πάμε σε εκλογές. Δεν είναι αυτό κάτι το οποίο σκέφτεται ο Πρωθυπουργός. Οι εκλογές θα γίνουν στο τέλος της τετραετίας» απάντησε.",https://www.naftemporiki.gr/story/1595032/st-petsas-bima-pros-tin-kanonikotita-to-anoigma-ton-sxoleion
Politics,naftemporiki.gr,Γ. Ψυχογιός: Να αποσυρθεί άμεσα το αντιμεταναστευτικό νομοσχέδιο,"Παρασκευή, 01 Μαΐου 2020 21:47",naftemporiki.gr,"Έκκληση στον υπουργό Μετανάστευσης και Ασύλου να αποσύρει το κατατεθέν νομοσχέδιο και να αναθεωρήσει τη σχεδιαζόμενη πολιτική απευθύνει με δήλωσή του ο τομεάρχης Μεταναστευτικής Πολιτικής τουΣΥΡΙΖΑ,Γιώργος Ψυχογιός. Η δήλωση του κ. Ψυχογιού: Το Υπουργείο επιλέγει για ακόμα μια φορά να εκπλήξει δυσάρεστα, αλλά όχι, πια, απρόσμενα. Το νομοσχέδιο για τη «βελτίωση της μεταναστευτικής νομοθεσίας» κατατέθηκε χθες αργά το βράδυ στις αρμόδιες υπηρεσίες της Βουλής. Όπως έγινε και με το «αντιπεριβαλλοντικό» νομοσχέδιο προσπαθεί να περάσει διατάξεις στα γρήγορα, εν μέσω πανδημίας, για να αποφύγει τη σφοδρή κριτική. Την ίδια ώρα που έχει γίνει πασιφανής η επιλογή της Κυβέρνησης να δράσει κατασταλτικά και χωρίς σχέδιο στην προστασία του πληθυσμού των δομών σε όλη τη χώρα, που χρησιμοποιήθηκε η λογική της ανοσίας της αγέλης, χωρίς να γίνει η απαιτούμενη αποσυμφόρηση των δομών και η προστασία των πιο ευπαθών υγειονομικά ατόμων από τον κίνδυνο να νοσήσουν και την ίδια ώρα που σύμφωνα με καταγγελίες οργανώσεων του πεδίου από Δευτέρα αρκετοί από όσους έχουν αναγνωριστεί ως πρόσφυγες θα «πεταχτούν έξω» από δομές φιλοξενίας και διαμερίσματα με βάση την εφαρμογή του άρθρου 111 του νόμου 4674 του 2020, αντί να κάνουν ένα βήμα πίσω να εκμεταλλευτούν το επόμενο χρονικό διάστημα για να παρατηρήσουν και να αξιολογήσουν την κατάσταση που έχει διαμορφωθεί, επιλέγουν να φέρουν διατάξεις ακόμα πιο αυστηρές για τους αιτούντες άσυλο αλλά και διατάξεις για περισσότερους μετακλητούς σε καίριες θέσεις του Δημοσίου. Θέλουν να θεσμοθετήσουν την δυνατότητα να παρακάμπτεται η δυνατότητα του αιτούντα να επιλέγει τη γλώσσα στην οποία θα διενεργηθεί η εξέταση του αιτήματος του για Άσυλο, παρά το γεγονός ότι η Ευρωπαϊκή Επιτροπή απάντησε με σαφήνεια ότι το γράμμα της οδηγίας 33/2013 είναι σαφές ότι μόνο ο αιτών μπορεί να επιλέξει τη γλώσσα διεξαγωγής της συνέντευξής του. Θέλουν να επισπεύσουν λένε το χρόνο εξέτασης των αιτημάτων αλλά όχι ενισχύοντας το ανθρώπινο δυναμικό της Υπηρεσίας Ασύλου, άλλωστε επέλεξαν να απολύσουν 17 από τους συμβασιούχους των οποίων οι συμβάσεις λήγουν, αλλά με την περαιτέρω σύντμηση των χρόνων των αιτημάτων «κατ' απόλυτη προτεραιότητα» από 20 σε 15 ημέρες. Θέλουν να καταργήσουν το δικαίωμα του προέδρου της επιτροπής προσφυγών που εξετάζει μια υπόθεση να μπορεί να παραπέμπει τον αιτούντα που απορρίπτεται στη διαδικασία της άδειας διαμονής για ανθρωπιστικούς λόγους, αλλά επειδή θα συντρέχουν οι λόγοι για την αναστολή της απόφασης απέλασης στην ουσία τους καταδικάζουν να παραμένουν στη χώρα αόρατοι, χωρίς νομιμοποιητικά έγγραφα και χωρίς δικαιώματα. Τέλος θέλουν να φτιάξουν μια ακόμα υπηρεσία μετακλητών στο Υπουργείο, τη «Νομική Υπηρεσία» της οποίας οι εργαζόμενοι ιδιώτες (πέραν του προϊστάμενου) θα μπορούν να ασκούν κανονικά το επάγγελμα τους ως δικηγόροι. Δεν πρόκειται απλά για μια αντιποίηση του Δημοσίου αλλά για ένα σοβαρό κίνδυνο να ξεκινήσει μια φάμπρικα εξυπηρέτησης συμφερόντων, ακριβώς όπως έγινε και με την «Τεχνική Υπηρεσία» και τις απευθείας αναθέσεις έργων χωρίς διαγωνιστική διαδικασία με υπογραφές μετακλητών υπαλλήλων. Καλούμε το υπουργείο να αποσύρει άμεσα το νομοσχέδιο και όλα τα σχετικά ζητήματα σαν μια ελάχιστη ένδειξη σεβασμού της δημοκρατικής λειτουργίας και όλων των φορέων του πεδίου που που τους αφορά και έχουν ήδη διατυπώσει τις αντιρρήσεις τους.",https://www.naftemporiki.gr/story/1595069/g-psuxogios-na-aposurthei-amesa-to-antimetanasteutiko-nomosxedio
Politics,naftemporiki.gr,New York Times: Ο Κ. Μητσοτάκης ανάμεσα στους «ηγέτες που ξεχωρίζουν στην κρίση»,"Παρασκευή, 01 Μαΐου 2020 15:44",naftemporiki.gr,"Αναφορά στην Ελλάδα και τους επιτυχείς κυβερνητικούς χειρισμούς σχετικά με τα μέτρα κατά της πανδημίας, έκαναν, σε κύριο άρθρο τους οι New York Times το οποίο αναρτήθηκε στην ιστοσελίδα της εφημερίδας αναφορικά με τα παραδείγματα ηγετών κρατών ανά τον κόσμο, που αντιμετώπισαν με επιτυχία την πανδημία του κορωνοϊού. Στο άρθρο που έχει τίτλο «In a Crisis, True Leaders Stand Out» («Οι πραγματικοί ηγέτες ξεχωρίζουν στην κρίση») γίνεται αναφορά και στον Έλληνα πρωθυπουργό Κυριάκο Μητσοτάκη. Οι New York Times σημειώνουν ως χώρες-παραδείγματα όπου η άμεση και αποφασιστική λήψη μέτρων βοήθησε στο να μετριαστούν οι συνέπειες της πανδημίας και ένωσαν τους λαούς, την Ελλάδα, τη Νέα Ζηλανδία, τη Νότια Κορέα, την Ταϊβάν, τηΓερμανίακαι την Ισλανδία. Συγκεκριμένα, οι ΝΥΤ, σημειώνουν για τη χώρα μας: «Η Ελλάδα, που συνήθως εκλαμβάνεται ως ένα από τα πιο αδύναμα μέλη της Ευρωπαϊκής Ένωσης, συνιστά έκπληξη δρώντας καλύτερα από το αναμενόμενο. Με την αναφορά του πρώτου κρούσματος στη Θεσσαλονίκη στις 26 Φεβρουαρίου, η κυβέρνηση υπό τον Πρωθυπουργό Κυριάκο Μητσοτάκη, έδρασε αποφασιστικά κλείνοντας δημόσιους χώρους, περιορίζοντας τις μετακινήσεις και αυξάνοντας τις νοσοκομειακές δομές - ΜΕΘ» Αναφερόμενο στους ηγέτες των χωρών που κέρδισαν το σεβασμό των λαών τους για την επιτυχή αντιμετώπιση της πανδημίας, το άρθρο των NYT υπογραμμίζει ότι «διαθέτουν συγκεκριμένα και αξιοσημείωτα ηγετικά στοιχεία και προσεγγίσεις, όχι μόνο κατά την τωρινή πανδημία, αλλά και για τις κρίσεις του μέλλοντος. Η θέληση για γρήγορη και τολμηρή ανάληψη δράσης - ακόμη και με τον κίνδυνο πολιτικού ρίσκου - είναι αναμφισβήτητα μεταξύ των σπουδαιότερων χαρακτηριστικών που σφραγίζουν την ηγεσία κατά τη διάρκεια μιας κρίσης. Είναι τώρα προφανές ότι αποδείχτηκαν καταστροφικές τόσο οι προσπάθειες της Κίνας να συγκαλύψει το ξέσπασμα της πανδημίας όσο και του προέδρου Ντόναλντ Τραμπ, με το να την υποβαθμίζει επί μακρόν». To δημοσίευμα συνοδεύουν φωτογραφίες γυναικών-ηγετών, που ξεχωρίζουν στην αντιμετώπιση της πανδημίας. Στην κορυφή, η φωτογραφία της πρωθυπουργού της Νέας Ζηλανδίας, και παρακάτω, εκείνες των πρωθυπουργών Δανίας και Φινλανδίας, καθώς και της καγκελαρίου της Γερμανίας. Πηγή: ΑΜΠΕ",https://www.naftemporiki.gr/story/1595042/new-york-times-o-k-mitsotakis-anamesa-stous-igetes-pou-ksexorizoun-stin-krisi
Politics,naftemporiki.gr,Ν. Παππάς: Ο Κ.Μητσοτάκης δεν μπόρεσε να απαντήσει για τη στήριξη εργαζομένων και επιχειρήσεων,"Πέμπτη, 30 Απριλίου 2020 21:03",naftemporiki.gr,"«Ο Αλέξης Τσίπρας ζήτησε καθαρές απαντήσεις από τον Κ. Μητσοτάκη στη Βουλή για τη στήριξη εργαζομένων και επιχειρήσεων. Ο κ. Μητσοτάκης δεν μπόρεσε να απαντήσει και έβγαλε για πολλοστή φορά τους υπουργούς του μήπως καλύψουν το εκκωφαντικό κενό. Για άλλη μια φορά, εργαζόμενοι, επιχειρήσεις και αυτοαπασχολούμενοι λεφτά ακούνε και λεφτά δε βλέπουν. Το ψέμα έχει κοντά ποδάρια», δήλωσε ο τομεάρχης Οικονομίας τουΣΥΡΙΖΑ,Ν. Παππάς.",https://www.naftemporiki.gr/story/1594951/n-pappas-o-kmitsotakis-den-mporese-na-apantisei-gia-ti-stiriksi-ergazomenon-kai-epixeiriseon
Politics,naftemporiki.gr,Συνεδριάζει η εκτελεστική γραμματεία της Ν.Δ.,"Σάββατο, 02 Μαΐου 2020 11:22",naftemporiki.gr,"Από τις 11.00 το πρωί συνεδριάζει η εκτελεστική γραμματεία της Νέας Δημοκρατίας, υπό την προεδρία του πρωθυπουργού και προέδρου του κόμματος,  Κυριάκου Μητσοτάκη. Στην ατζέντα της τηλεδιάσκεψης βρίσκεται η αποτίμηση της δράσης του κόμματος την τελευταία περίοδο, η κομματική δραστηριότητα της επόμενης περιόδου, καθώς και η αναβολή των εσωκομματικών εκλογών. Στο μεταξύ, τη Δευτέρα, στις 12.00 το μεσημέρι, ο κ. Μητσοτάκης αναμένεται να μεταβεί στο Προεδρικό Μέγαρο, προκειμένου να ενημερώσει την Κατερίνα Σακελλαροπούλου για την αντιμετώπιση της πανδημίας του κορωνοϊού. naftemporiki.gr",https://www.naftemporiki.gr/story/1595116/sunedriazei-i-ektelestiki-grammateia-tis-nd
Politics,naftemporiki.gr,"Κυρ. Μητσοτάκης: Τηρούμε αποστάσεις, χρησιμοποιούμε μάσκα, πλένουμε χέρια","Σάββατο, 02 Μαΐου 2020 13:51",naftemporiki.gr,"Στα μέτρα προσωπικής υγιεινής εστίασε ο πρωθυπουργός,  Κυριάκος Μητσοτάκης,  καλώντας τους πολίτες να ακολουθήσουν τις οδηγίες των επιστημόνων στη «μάχη» αντιμετώπισης της πανδημίας του κορωνοϊού. «Τηρούμε ευλαβικά την υγιεινή των χεριών, κρατάμε αποστάσεις και κάνουμε χρήση μάσκας, είτε μίας χρήσης, είτε πολλαπλών χρήσεων (υφασμάτινη)» ανέφερε, σε ανάρτησή του, στο Twitter. Τηρούμε ευλαβικά την υγιεινή των χεριών, κρατάμε αποστάσεις και κάνουμε χρήση μάσκας, είτε μίας χρήσης, είτε πολλαπλών χρήσεων (υφασμάτινη). Για να είναι όμως αποτελεσματική η μάσκα, πρέπει να τη χρησιμοποιούμε σωστά. Ακολουθούμε τις οδηγίες, μένουμε ασφαλείς.  pic.twitter.com/iFV8mRt46r Ειδική μνεία έκανε και στον τρόπο χρήσης της μάσκας: «Για να είναι όμως αποτελεσματική η μάσκα, πρέπει να τη χρησιμοποιούμε σωστά. Ακολουθούμε τις οδηγίες, μένουμε ασφαλείς». Αξίζει να σημειωθεί ότι από τη Δευτέρα, 4 Μαΐου, η χρήση μάσκας καθίσταται υποχρεωτική  σε μια σειρά δημόσιων χώρων , και οι παραβάτες θα τιμωρούνται με πρόστιμο  150 ευρώ. Από την ίδια ημέρα, μάλιστα, θα ξεκινήσει η  σταδιακή άρση των έκτακτων μέτρων,  με την επαναλειτουργία των κομμωτηρίων, των κέντρων αισθητικής, των καταστημάτων αθλητικών ειδών κ.α. naftemoriki.gr",https://www.naftemporiki.gr/story/1595137/kur-mitsotakis-tiroume-apostaseis-xrisimopoioume-maska-plenoume-xeria
Politics,naftemporiki.gr,Αλ. Χαρίτσης: Η κυβέρνηση δείχνει με τον πιο προκλητικό τρόπο τις πραγματικές της προτεραιότητες,"Σάββατο, 02 Μαΐου 2020 15:52",naftemporiki.gr,"«Την ώρα ο κ. Χατζηδάκης διπλασιάζει τις αμοιβές των στελεχών της Ελληνικής Διαχειριστικής Εταιρείας Υδρογονανθράκων (από τα 4.600 στα 8.314 ευρώ), όπως αποκαλύπτει σήμερα η ""Αυγή"", ο κ. Μητσοτάκης και ο κ. Βρούτσης ακυρώνουν την εξαγγελθείσα αύξηση του κατώτατου μισθού για το 2020 και παρατείνουν το καθεστώς της αναστολής των συμβάσεων. Κι όλα αυτά με τροπολογίες εν κρυπτώ σε Πράξη Νομοθετικού Περιεχομένου» σχολιάζει με δήλωσή του ο εκπρόσωπος Τύπου τουΣΥΡΙΖΑ,Αλέξης Χαρίτσης. Όπως υποστηρίζει, «η κυβέρνηση Μητσοτάκη δείχνει με τον πιο προκλητικό τρόπο τις πραγματικές της προτεραιότητες για  την κοινωνία και την οικονομία, εν μέσω πανδημίας: πολλά για τους λίγους, λίγα - ή μάλλον τίποτα - για τους πολλούς. Δεν πρόκειται για αστοχία προφανώς, αλλά για μια ξεκάθαρη στρατηγική επιλογή, τις συνέπειες της οποίας θα κληθεί να αντιμετωπίσει πολύ σύντομα ο κ. Μητσοτάκης».",https://www.naftemporiki.gr/story/1595153/al-xaritsis-ikubernisi-deixnei-me-ton-pio-proklitiko-tropo-tis-pragmatikes-tis-proteraiotites
Politics,naftemporiki.gr,Ευ. Τσακαλώτος: Η κυβέρνηση δεν έχει πάρει μέτρα για να περιορίσει την ύφεση,"Σάββατο, 02 Μαΐου 2020 18:56",naftemporiki.gr,"Κριτική στο Εθνικό Πρόγραμμα Μεταρρυθμίσεων 2020 που κατέθεσε η κυβέρνηση στην Ευρωπαϊκή Επιτροπή ασκεί με δήλωσή του ο τομεάρχης Οικονομικών τουΣΥΡΙΖΑ,Ευκλείδης Τσακαλώτος. Όπως υποστηρίζει, «το Πρόγραμμα έχει την παραδοχή ότι η κυβέρνηση έχει λάβει μέτρα που δεν ξεπερνούν το 3% του ΑΕΠ και ότι οι πολιτικές του ΣΥΡΙΖΑ βελτίωσαν την οικονομία της χώρας, αλλά και την ποιότητα ζωής της συντριπτικής πλειοψηφίας των πολιτών». Ωστόσο, ο κ. Τσακαλώτος στέκεται σε επτά σημεία κριτικής: «Σημείο 1ο: Στο κείμενο αυτό υπάρχει μία πανηγυρική κατάρρευση των όσων έλεγε ηΝΔγια τη διακυβέρνηση του ΣΥΡΙΖΑ. • Φαίνεται ξεκάθαρα η μείωση της ανεργίας αλλά και η μείωση της μερικής απασχόλησης έναντι της πλήρους επί ΣΥΡΙΖΑ. • Φαίνεται ξεκάθαρα ότι επί ΣΥΡΙΖΑ η ανεργία των νέων μειώθηκε σημαντικά, όπως και το ποσοστό των νέων εκτός απασχόλησης, εκπαίδευσης, ή κατάρτισης • Φαίνεται ξεκάθαρα η μείωση των μακροχρόνια Ανέργων επί ΣΥΡΙΖΑ. • Φαίνεται ξεκάθαρα η μείωση των ατόμων σε κίνδυνο φτώχιας η κοινωνικού αποκλεισμού επί ΣΥΡΙΖΑ. Μείωση κατά 500.000 άτομα. • Φαίνεται ξεκάθαρα η μείωση όσων αντιμετωπίζουν κίνδυνο φτώχιας κατά 600.000 άτομα • Φαίνεται ξεκάθαρα η μείωση της παιδικής φτώχιας επί ΣΥΡΙΖΑ την ίδια μάλιστα στιγμή που το κατώφλι φτώχειας (με κάτω από πόσα χρήματα κάποιο άτομο θεωρείται φτωχό) αυξήθηκε. • Φαίνεται ξεκάθαρα η μείωση των παιδιών που αντιμετωπίζουν υλικές στερήσεις επί ΣΥΡΙΖΑ. • Φαίνεται ξεκάθαρα η μείωση των ανισοτήτων επί ΣΥΡΙΖΑ.• Φαίνεται ξεκάθαρα η μείωση του ποσοστού των ατόμων στις ηλικίες 18-24 που εγκαταλείπουν την εκπαίδευση επί ΣΥΡΙΖΑ. • Φαίνεται ξεκάθαρα η αύξηση των αποφοίτων τριτοβάθμιας εκπαίδευσης επί ΣΥΡΙΖΑ. • Φαίνεται ξεκάθαρα η αύξηση των δαπανών έρευνας και ανάπτυξης επί ΣΥΡΙΖΑ. Σημείο 2ο: Οι προβλέψεις της κυβέρνησης για ύφεση 4,7%  το 2020 και για ανάκαμψη 5,1% το 2021 είναι ανεδαφικές. Για παράδειγμα, δεν παρουσιάζουν καν ένα δυσμενές σενάριο ούτε  βέβαια κάποια νύξη για την ύπαρξη σχεδίου αντιμετώπισής του. Θεωρώ ότι δεν έχουν πάρει τα απαιτούμενα μέτρα για να περιορίσουν την ύφεση -πόσο μάλλον αν υπάρξει ένα δυσμενές σενάριο. Ο δε σχεδιασμός για την ανάκαμψη δεν είναι καθόλου σαφής. Αν μάλιστα παρουσίαζαν το 2019 σε εξάμηνα θα πρόκυπτε ότι η καθοδική πορεία της οικονομίας άρχισε τον Ιούλιο του 2019 πολύ πριν τον ιό. Σημείο 3ο: Η κυβέρνηση σημειώνει ότι ""Το συνολικό δημοσιονομικό́ κόστος των μέτρων για το 2020 ανέρχεται σε 9,5 δισ. ευρώ́, από́ τα οποία 1,56 δισ. ευρώ́ αντιστοιχεί́ σε αναβαλλόμενα έσοδα"". Πού είναι τα 12 και 14 δισ. που έλεγαν; Στην καλύτερη περίπτωση τα μέτρα είναι κάτω από 8 δισ. (9,5-1,5=8)  (δηλαδή 4% του ΑΕΠ). Όμως με μια προσεκτική ματιά βλέπει κανείς ότι στα 8 δισ. έχουν συνυπολογίσει και την επιστρεπτέα προκαταβολή των 2 δισ. Πού είναι ακριβώς αυτό που λέει η λέξη. Επιστρεπτέα.  Με απλά λόγια, τα ουσιαστικά μέτρα που έχουν ληφθεί και που δεν προκαλούν χρέη στους πολίτες, σύμφωνα με την παραδοχή της κυβέρνησης είναι κάτω από 6 δισ. (3% του ΑΕΠ). Άρα ΝΔ εσωτερικού 14 δισ., ΝΔ εξωτερικού 9,5 δισ., ΝΔ πραγματικού 6 δισ. Σημείο 4ο: Εξαιρετικά ενδιαφέρουσα η αναφορά στις ληξιπρόθεσμες οφειλές του δημοσίου προς τους ιδιώτες. Είναι δε τόσο αφαιρετική, που δεν προκύπτει κανένα συμπέρασμα. Αλήθεια, πώς πάει η μείωση αυτών; Υπάρχει; Ή τώρα που κυβέρνηση είναι η ΝΔ οι ληξιπρόθεσμες οφειλές δεν είναι τροχοπέδη για την οικονομία; Σημείο 5ο: Ακόμη και σε αυτά τα πενιχρά μέτρα, είναι χαρακτηριστικό το πώς έχει επιλέξει η κυβέρνηση να διαθέσει τα χρήματα. Για παράδειγμα, τα χρήματα που υπολογίζονται για τους ανθρώπους του πολιτισμού  είναι μόλις 10 εκατ. και το συνολικό κόστος της άδειας ειδικού σκοπού για τους εργαζόμενους είναι μόλις 15 εκατ. Σημείο 6ο: Το κείμενο παρουσιάζει ορισμένες εξαιρετικά ενδιαφέρουσες λεκτικές ακροβασίες. Παρουσιάζει δε και την πολιτική της ΝΔ για την επόμενη μέρα όσο και αν προσπαθεί να την κρύψει. Η επί της ουσίας κατάργηση των συλλογικών συμβάσεων εργασίας  που η ΝΔ νομοθέτησε αναφέρεται ως «εμπλουτισμός του περιεχομένου τους», ενώ γίνεται αναφορά σε ένα «αποδεκτό χαμηλό επίπεδο υγειονομικού ρίσκου» που θέλει να εξασφαλίσει η κυβέρνηση χωρίς όμως να διευκρινίζεται τι σημαίνει αυτό.  Σημείο 7ο: Η κυβέρνηση σημειώνει ότι θα αναβάλει την αύξηση του κατώτατου μισθού αρνούμενη να καταλάβει την αναπτυξιακή σημασία των μισθών. Κάτι που φαίνεται ότι είναι μέγιστη προτεραιότητα της αφού έσπευσε να φέρει ήδη ΠΝΠ. Τουλάχιστον για τους χαμηλούς και μεσαίους μισθούς, γιατί στους εξαιρετικά υψηλούς μισθούς στελεχών δε φείδεται χρημάτων».  Ο κ. Τσακαλώτος καταλήγει πως «ο ΣΥΡΙΖΑ έχει καταθέσει συγκεκριμένες προτάσεις. Η κυβέρνηση με αυτό το κείμενο έκανε ένα πρώτο βήμα παραδεχόμενη ότι οι πολιτικές που εφάρμοσε ο ΣΥΡΙΖΑ την περίοδο 2015-2019 βελτίωσαν την οικονομία και τις ζωές των πολιτών. Ας κάνει και το επόμενο. Ας ακούσει τις προτάσεις μας για τη βελτίωση της ζωής των ανθρώπων αλλά και της οικονομίας σήμερα».",https://www.naftemporiki.gr/story/1595177/eu-tsakalotos-i-kubernisi-den-exei-parei-metra-gia-na-periorisei-tin-ufesi
Politics,naftemporiki.gr,"Η απάντηση Μητσοτάκη για σχολεία, μάσκες και τεστ για τον κορωνοϊό","Πέμπτη, 30 Απριλίου 2020 15:13",naftemporiki.gr,"Πιστεύω ότι το σύνθημα «Μένουμε Σπίτι» το αγκάλιασαν, το αντελήφθησαν και το υπηρέτησαν. Ακούγοντας την τοποθέτηση του κ. Τσίπρα, σκέφτηκα ότι θα του ταίριαζε το «Μένουμε ίδιοι», είπε ο πρωθυπουργός κατά τη δευτερολογία του στη Βουλή, προσθέτοντας ότι η αξιωματική αντιπολίτευση μοιάζει να αδυνατεί να κάνει αυτοκριτική ή να αναγνωρίζει τα όσα έγιναν. «Με τη συμπεριφορά αυτή δεν μικραίνετε την κυβέρνηση, εμένα ή την εθνική αντιπροσωπεία, αλλά μικραίνετε τη χώρα» υπογράμμισε απευθυνόμενος στον αρχηγό της αξιωματικής αντιπολίτευσης. Αναφερόμενος στα όσα είπε ο κ. Τσίπρας στην πρωτολογία του, σημείωσε δε πως «τίποτα από όσα έγιναν το τελευταίο διάστημα δεν ήταν αυτονόητα».  «Δεν ήταν αυτονόητο ότι κλείσαμε σχολείία και καταστήματα. Δεν ήταν αυτονόητο ότι σε 48 ώρες το υπουργείο Ψηφιακής Πολιτικής έφτιαξε την εφαρμογή για τα μηνύματα. Δεν ήταν αυτονόητο το ψηφιακό άλμα και η άυλη συνταγογράφηση» ανέφερε, προσθέτοντας ότι σε σύγκριση με άλλες χώρες, όπως ηΙσπανία,η Ελλάδα τα πήγε πολύ καλύτερα, αφού δεν υπήρξε καθυστέρηση στις αποφάσεις. «Θα δώσω πρώτος τα εύσημα στον ελληνικό λαό, αλλά δεν πρόκειται να δεχθώ ότι η χώρα ήταν στον αυτόματο πιλότο» συμπλήρωσε ο πρωθυπουργός.  Η απάντηση για τεστ, σχολεία, μάσκες  Όλες οι αποφάσεις στηρίζονται στα επιστημονικά δεδομένα και στις εισηγήσεις της αρμόδιας Επιτροπής, σημείωσε ο πρωθυπουργός, συμπληρώνοντας πως οι επίσημοι δείκτες αποκαλύπτουν ότι έχουμε καταφέρει να περιορίσουμε την επιδημία.  Όσον αφορά στα τεστ σημείωσε πως η κυβέρνηση έκανε  μία επιλογή να περιμένει λίγο στα τεστ αντισωμάτων. «Και αποδεικνύεται ότι κάναμε καλά. Γιατί σε αρκετές χώρες είδαν πως μεγάλος αριθμός των τεστ δεν ήταν αξιόπιστος. Ωστόσο πια είμαστε έτοιμοι για αυτά και για την πρώτη μεγάλη παρτίδα τεστ αντισωμάτων θα γίνει με δωρεά» τόνισε.  Σύμφωνα με τον πρωθυπουργό πολύ σύντομα περιμένουμε να έχουμε και πιο αξιόπιστα rapid test.  Για τις μάσκες όπως είπε κρίθηκε ότι δεν πρόκειται για αναγκαίο μέτρο στην πρώτη φάση, ενώ και τώρα είναι αναγκαίο μόνο ως συμπληρωματικό μέτρο. Όσον αφορά στις ανησυχίες για φαινόμενα στρέβλωσης και αισχροκέρδιεας στην  αγορά, σημείωσε πως αυτή τη στιγμή δεν κρίνεται αναγκαίο να ληφθούν μέτρα, ωστόσο θα υπάρχει συνεχής έλεγχος. Όπως είπε πολλές ελληνικές εταιρείες προσάρμοσαν σε ταχύτατα την παραγωγή τους, στρεφόμενες στην παραγωγή μασκών, με αποτέλεσμα να υπάρχει επάρκεια, ενώ ένα πρόσθετο πλεονέκτημα είναι ότι μπορεί να γίνει χρήση και υφασμάτινου καλύματος.  Στο ζήτημα των σχολείων ο πρωθυπουργός σχολίασε πως είναι διαφορετικό να εκφράζονται διαφωνίες και διαφορετικό να δημιουργείται αίσθημα ανασφάλειας στον κόσμο. Σύμφωνα με τον πρωθυπουργό οι περισσότερες χώρες (ηΙταλίαείναι εξαίρεση) έχουν αποφασίσει να ανοίξουν σταδιακά τα σχολεία, γιατί είναι σημαντικό για κοινωνικούς, οικονομικούς και ψυχολογικούς λόγους. Τόνισε δε πως δεν υποστηρίζεται πια από την πλειονότητα των επιστημόνων η άποψη ότι τα παιδιά είναι επιδημιολογικές βόμβες.  Ο κ. Μητσοτάκης ζήτησε να μην γίνει κομματική σπέκουλα με το θέμα αυτό και υπογράμμισε πως τα κλειστά σχολεία επιτείνουν τις ανισότητες στην κοινωνία.  Επανέλαβε δε ότι όλα τα μέτρα αποκλιμάκωσης και επιστροφής στην καθημερινότητα θα επανεξετάζονται ανά 15νθημερο.  Το voucher τηλεκατάρτισης  Ο πρωθυπουργός αναγνώρισε πως τα προγράμματα τηλεκατάρτισης για τους επιστήμονες δεν είχαν την ποιότητα, που θα έπρεπε, αλλά σημείωσε πως η κυβέρνηση αναγνώρισε το λάθος για αυτό και αποφάσισε την κατάργησή τους. Όπως είπε την αγορά των ΚΕΚ «έτσι την παραλάβαμε και θα κάνουμε διορθώσεις». Σημείωσε ακόμη πως τα 600 ευρώ δεν ήταν υποκατάστατο εισοδήματος, αλλά εισόδημα.  naftemporiki.gr",https://www.naftemporiki.gr/story/1594740/i-apantisi-mitsotaki-gia-sxoleia-maskes-kai-test-gia-ton-koronoio
Politics,naftemporiki.gr,Φώφη Γεννηματά: Επικίνδυνη άσκηση η άρση των μέτρων χωρίς τεστ και επιχειρησιακό σχέδιο,"Πέμπτη, 30 Απριλίου 2020 13:16",naftemporiki.gr,"Τη «μεγάλη ευθύνη» της κυβέρνησης να εξασφαλίσει τις προϋποθέσεις «που θα μας κρατήσουν ασφαλείς» στη φάση της άρσης των μέτρων επισήμανε η πρόεδρος του Κινήματος Αλλαγής Φώφη Γεννηματά κατά την ομιλία της στη Βουλή, ενώ χαρακτήρισε «αποσπασματικά και ανεπαρκή» τα μέτρα για τη στήριξη των επιχειρήσεων. «Περάσαμε το πρώτο κύμα γλιτώσαμε το μεγάλο κακό. Ενάμιση μήνα τώρα αποδεικνύουμε ότι όταν είμαστε ενωμένοι μπορούμε να τα καταφέρουμε, ακολουθήσαμε τις υποδείξεις των ειδικών. Οφείλουμε ένα μεγάλο ευχαριστώ στους μαχητές της πρώτης γραμμής» ανέφερε στην αρχή της ομιλίας της. «Έρχεται η ώρα να ξαναπιάσουμε το νήμα της ζωής μας από εκεί που το αφήσαμε. Είναι μεγάλη η ευθύνη της κυβέρνησης. Πρέπει να διασφαλίσει τις προϋποθέσεις που θα μας κρατήσουν ασφαλείς» συνέχισε για να προσθέσει πως η ατομική ευθύνη είναι αναγκαία, αλλά πρωτίστως χρειάζεται αποτελεσματικότητα του κρατικού μηχανισμού. Η πρόεδρος του ΚΙΝΑΛ κάλεσε στο σημείο αυτό την κυβέρνηση «να μην καταργήσει στην πράξη με τη γραφειοκρατία της τον κ. Τσιόδρα και την επιστημονική επιτροπή» και επισήμανε πως δεν πρέπει να υιοθετηθούν «λογικές τύπου Τζόνσον» περί ανοσίας της αγέλης. Αναφερόμενη στην επαναλειτουργία των σχολείων είπε: «Δεν υπάρχει αμφιβολία ότι αποτελεί ρίσκο το άνοιγμα σχολείων. Φροντίστε τουλάχιστον να δοθούν τα χρήματα στις σχολικές επιτροπές για να εξασφαλίσουν τα προστατευτικά μέσα που είναι αναγκαία». Σε ό,τι αφορά τις μάσκες σημείωσε πως από τη στιγμή που οι μάσκες γίνονται υποχρεωτικές πρέπει να υπάρξει διατίμηση γιατί αλλιώς θα υπάρξει αισχροκέρδεια. «Πρέπει να παρέχονται δωρεάν σε δημόσιους χώρους, σε δημόσιες υπηρεσίες και στα σούπερ μάρκετ» είπε. naftemporiki.gr",https://www.naftemporiki.gr/story/1594655/fofi-gennimata-epikinduni-askisi-i-arsi-ton-metron-xoris-test-kai-epixeirisiako-sxedio
Politics,naftemporiki.gr,Κ. Μητσοτάκης: Παρατείνεται για τρεις μήνες η προστασία της α΄ κατοικίας,"Πέμπτη, 30 Απριλίου 2020 11:27",naftemporiki.gr,"«Όσο διαρκεί η κρίση του κορωνοϊού κανένας Έλληνας δεν θα δει το σπίτι του να κινδυνεύει» διαβεβαίωσε ο πρωθυπουργός Κυριάκος Μητσοτάκης, ανακοινώντας από το βήμα της Βουλής την παράταση του πλαισίου προστασίας της πρώτης κατοικίας για τρεις μήνες. Κατά την ομιλία του σε επίπεδο αρχηγών στη Βουλή με αντικείμενο την κυβερνητική πολιτική σχετικά με την αντιμετώπιση των συνεπειών της πανδημίας ο κ. Μητσοτάκης προανήγγειλε ότι θα υπάρξει νέο πρόγραμμα «γέφυρα» έως το 2021 που θα προβλέπει την επιδότηση των δανειοληπτών από το κράτος, θα έχει τριπλάσια περίμετρο από το υφιστάμενο και θα επιβραβεύει και συνεπείς δανειολήπτες που πλήττονται από την πανδημία. Ανακοίνωσε επίσης πως μέχρι να αρθούν και οι τελευταίες αρνητικές επιπτώσεις της πανδημίας, το κράτος θα συνεχίσει να χορηγεί την  αποζημίωση ειδικού σκοπού  σε όσους εργαζόμενους παραμένουν σε αναστολή της σύμβασής τους ή οι επιχειρήσεις στις οποίες δραστηριοποιούνται παραμένουν κλειστές. Το ίδιο, όπως ανέφερε, θα ισχύει και για τα επιδόματα στους  άνεργους  και τους μακροχρόνια άνεργους. Εξήγγειλε ακόμη πως  όσοι επιστρέψουν στην εργασία  τους, αλλά με μειωμένο ωράριο, θα δουν το εισόδημά τους να στηρίζεται από την πολιτεία.  Για πρώτη φορά θα υπάρξει μια ευρεία κλίμακα  ενίσχυσης και των εργαζομένων  στην χώρα πέρα από τη στήριξη των ανέργων, είπε, παραπέμποντας για τις λεπτομέρειες στις ανακοινώσεις που θα γίνουν στις 17.00 από τους υπουργούς Οικονομικών, Εργασίας και Ανάπτυξης. Υπογράμμισε παράλληλα ότι θα τεθούν τη διάθεση των επιχειρήσεων όλα τα εργαλεία χρηματοδότησης πραγματικής οικονομίας και εργαζόμενων, προσθέτοντας ότι μέσα στον Απρίλιο η κυβέρνηση στήριξε τα εισοδήματα περίπου 2 εκατ. εργαζόμενων και επιχειρήσεων, ενώ τις επόμενες ημέρες θα ανακοινωθεί νέα δέσμη μέτρων που θα ξεκινήσει τον Μάιο, ανακουφίζοντας επιχειρήσεις με μειωμένο τζίρο. Προανήγγειλε επίσης σχέδιο «εξπρές» για την στήριξη του  τουρισμού  ενώ έκανε λόγο για  νομοσχέδια «κλειδιά»  που θα κατατεθούν το επόμενο τρίμηνο για να εξασφαλιστούν οι όροι για «αναπτυξιακό άλμα». Ο κ. Μητσοτάκης τόνισε ότι το διάστημα των τελευταίων δύο μηνών η κυβέρνηση έκανε μία ξεκάθαρη επιλογή προστατεύοντας την υγεία και τη ζωή των πολιτών, υποτάσσοντας στον σκοπό αυτό τον οικονομικό της σχεδιασμό. «Ξοδέψαμε πολλά χρήματα, πετύχαμε στον πρώτο υγειονομικό στόχο που είχαμε θέσει, ενώ άλλες χώρες δεν είχαν την ίδια επιτυχία» ανέφερε ο Πρωθυπουργός. Όπως είπε, οι συνέπειες της επίθεσης του κορωνοϊού θα είναι δραματικές και πολυεπίπεδες. «Ζούμε μία πρωτόγνωρη η κρίση, καμία γενιά δεν έχει ζήσει όμοιά της για σχεδόν ένα αιώνα», ανέφερε. Σημείωσε ακόμη πως η επιτυχία στην αντιμετώπιση της κρίσης θα είναι το διαβατήριο για την ανάταξη που θα ακολουθήσει. Ο κ. Μητσοτάκης αναγνώρισε ότι η ύφεση μετά τον επίλογο της πανδημίας θα είναι μεγάλη, αλλά αυτή τη φορά, όπως σημείωσε η ύφεση θα αφορά όλους και οι λύσεις θα πρέπει να είναι συμμετρικές και συλλογικές. «Η Ελλάδα δεν είναι μόνη, πρωταγωνιστεί στην έξοδο από την κρίση, η χώρα βγαίνει από την πανδημία με νέα όπλα. Οι ανάγκες της στιγμής υπηρετούν και τις αναγκαιότητες του μέλλοντος. Η κρίση μετατράπηκε σε επιταχυντή μεταρρυθμίσεων», τόνισε. Οι δυσκολίες που μας περιμένουν θα είναι σοβαρές, οφείλουμε να μοιραστούμε δίκαια το βάρος τους, συνέχισε για να προσθέσει πως δεν υπάρχει ισχυρή Ελλάδα, χωρίς δυνατούς Έλληνες. «Είναι ενθαρρυντικό πως το σύνολο της ελληνικής κοινωνίας πιστεύει πως η χώρα κινείται στη σωστή κατεύθυνση. Αυτή είναι μια εθνική κατάκτηση που δεν έχει κομματικό χρώμα» υπογράμμισε. «Οποτίζει ένα φυτό που δεν υπάρχει πλέον, το λεφτόδεντρο» Κατά την ομιλία του ο κ. Μητσοτάκης δεν παρέλειψε να απαντήσει και στην κριτική της αντιπολίτευσης, εκφράζοντας τη λύπη του «που κάποιοι λίγοι θεωρούν την επιτυχία αυτή επιτυχία μόνο της κυβέρνησης και βρίσκουν κάθε ευκαιρία να την αμφισβητήσουν». Κατηγόρησε επίσης τον ΣΥΡΙΖΑ ότι «πλειοδοτεί εκ του ασφαλούς» και προτείνει «ξοδέψτε, χωρίς να λέει όμως πότε και για ποιους». «Ποτίζετε ένα φυτό που δεν υπάρχει πλέον, το λεφτόδεντρο, που μαράθηκε οριστικά το 2015 και όσο λίπασμα και να θέλετε να του προσθέσετε δεν πρόκειται να πετάξει βλαστάρι» είπε απευθυνόμενος στην αξιωματική αντιπολίτευση. Σε ό,τι αφορά «το περίφημο μαξιλάρι» επισήμανε πως «είναι καιρός να εξηγηθεί ότι δημιουργήθηκε ρητορικά για να αποκοιμηθεί πανω του η κοινή γνωμη, γιατί έτσι βαφτίστηκε από την προηγούμενη κυβέρνηση το δημόσιο Ταμείο». «Το ερώτημα που τίθεται είναι αν αυτοί που μας ζητούν να ξοδέψουμε περισσότερα μάς ζητούν να ακουμπήσουμε το δεσμευμένο απόθεμα και τι θα σήμαινε αυτό για την επόμενη μέρα και για το ενδεχόμενο να βρεθεί η χώρα σε ένα νέο πρόγραμμα» πρόσθεσε. Δήλωσε τέλος ανοιχτός «στη δημιουργική κριτική» αλλά ξεκαθάρισε ότι «δεν θα επιτρέψουμε ένα παιχνίδι λασπολογίας και αμφισβήτησης ανθρώπων που προσέφεραν στο κοινό καλό χωρίς να φορούν κανένα κομματικό καπέλο. Καλό είναι όλα αυτά να τα αφήσουμε πίσω μας». Στη διάρκεια της συζήτησης, ο πρωθυπουργός προχώρησε και σε  δευτερολογία  και  τριτολογία . naftemporiki.gr",https://www.naftemporiki.gr/story/1594592/k-mitsotakis-parateinetai-gia-treis-mines-i-prostasia-tis-a-katoikias
Politics,naftemporiki.gr,Επισκόπηση Τύπου,"Σάββατο, 02 Μαΐου 2020 08:02",naftemporiki.gr,"Δείτε  ΕΔΩ  τα πρωτοσέλιδα του ημερήσιου Τύπου. ΔΗΜΟΚΡΑΤΙΑ: ΑΡΧΙΣΑΝ μαζικές ΠΑΡΑΚΟΛΟΥΘΗΣΕΙΣ ΕΛΕΥΘΕΡΟΣ ΤΥΠΟΣ: ΚΤΗΜΑΤΟΛΟΓΙΟ Ξεπαγώνουν 200.000 περιουσίες Η ΑΥΓΗ: Δίνουν μισθό 8.314 ευρώ σε νέα golden boys Η ΕΦΗΜΕΡΙΔΑ ΤΩΝ ΣΥΝΤΑΚΤΩΝ: Μειώνεται η στήριξη, αυξάνεται ο φόβος Η ΚΑΘΗΜΕΡΙΝΗ: Το σχέδιο για την επανεκκίνηση ΡΙΖΟΣΠΑΣΤΗΣ: Δεν θα πληρώσει ξανά ο λαός! ΤΑ ΝΕΑ ΣΑΒΒΑΤΟΚΥΡΙΑΚΟ: Η ΜΕΓΑΛΗ ΑΝΑΤΡΟΠΗ ΣΤΑ ΕΝΟΙΚΙΑ  ΕΣΤΙΑ: Σε συνιστώσα τουΣΥΡΙΖΑμετατρέπεται το ΠΑΣΟΚ! REAL NEWS: Καλοκαίρι με κορωνοιό! Ο ΛΟΓΟΣ:COVID-19 Bαριά ύφεση ΚΟΝΤΡΑ: ΕΚΛΟΓΙΚΟ ΑΝΑΣΧΗΜΑΤΙΣΜΟ ΕΤΟΙΜΑΖΕΙ Ο ΜΗΤΣΟΤΑΚΗΣ naftemporiki.gr",https://www.naftemporiki.gr/story/1595107/episkopisi-tupou
Politics,naftemporiki.gr,Ν. Δένδιας: Αναβαθμισμένη η διεθνής εικόνα της Ελλάδας,"Σάββατο, 02 Μαΐου 2020 14:13",naftemporiki.gr,"Την  αναβαθμισμένη εικόνα  της Ελλάδας, μετά την επιτυχημένη διαχείριση των κρίσεων (σ.σ. υγειονομικής και μεταναστευτική), και τη φιλοδοξία για ακόμα πιο δυναμική και εποικοδομητική παρουσία στο διεθνές προσκήνιο, αναλύει ο υπουργός Εξωτερικών,  Νίκος Δένδιας,  σε άρθρο στην εφημερίδα «Τα Νέα Σαββατοκύριακο». Μεταξύ άλλων, ο επικεφαλής της ελληνικής διπλωματίας επισημαίνει ότι «η Ελλάδα κατάφερε να αντιμετωπίσει αποτελεσματικά δύο πρωτόγνωρες προκλήσεις, τόσο αυτή της πανδημίας, όσο και την κατάσταση που διαμορφώθηκε στον Έβρο, με την εργαλειοποίηση της ανθρώπινης δυστυχίας από την Τουρκία». «Εξαιτίας της επιδειχθείσας  μεθοδικότητας , η Ελλάδα αναγνωρίζεται σήμερα ως χώρα υπόδειγμα στη διαχείριση δύσκολων καταστάσεων και κρίσεων, αλλά και ως παράγοντας σταθερότητας και ασφάλειας για την Ευρώπη και την ευρύτερη περιοχή μας» σπεύσει να προσθέσει. Και συμπληρώνει:  «Η αναβαθμισμένη εικόνα της χώρας αποτελεί το καλύτερο διαβατήριο προώθησης των ελληνικών θέσεων στα ευρωπαϊκά και διεθνή fora». Επισημαίνει, μάλιστα, ότι η ελληνική  διπλωματία  επιδιώκει να συνεισφέρει, σε συνεργασία με τους εταίρους της στην Ε.Ε. και παγκοσμίως, λύσεις σε ζητήματα, όπως η πανδημία και οι συνέπειές της, οι μεταναστευτικές ροές, η αναδιάρθρωση της διεθνούς οικονομίας. «Με ισχυροποιημένο το κύρος της διεθνώς, καλλιεργώντας συμμαχίες και σχέσεις εμπιστοσύνης, η Ελλάδα ξαναπιάνει το νήμα ενεργειών που ανέκοψε η πανδημία». Και καταλήγει:  «Η Ελλάδα διαχρονικά πιστεύει σε ένα ειρηνικό και συλλογικά επωφελές παγκόσμιο γίγνεσθαι. Διακηρύσσει την υπεραξία που δημιουργείται από τις συνεργασίες και απορρίπτει τη μυωπική αντίληψη των σχέσεων μηδενικού αθροίσματος». naftemporiki.gr",https://www.naftemporiki.gr/story/1595141/n-dendias-anabathmismeni-i-diethnis-eikona-tis-elladas
Politics,naftemporiki.gr,Αλ. Τσίπρας: Η κυβέρνηση επιχειρεί να οικειοποιηθεί τις θυσίες των πολιτών κατά την πανδημία,"Πέμπτη, 30 Απριλίου 2020 15:50",naftemporiki.gr,"Ευθύνες στον πρωθυπουργό και την κυβέρνηση ότι με «εξόφθαλμα προκλητικό τρόπο» προσπαθεί να οικειοποιηθεί τις θυσίες των πολιτών κατά τη διάρκεια της πανδημίας επέρριψε ο Αλέξης Τσίπρας, στη δευτερολογία του στη Βουλή. Απαντώντας στη δευτερολογία του πρωθυπουργού, ο πρόεδρος τουΣΥΡΙΖΑσημείωσε πως η κυβέρνηση «εμφανίζεται ως τροπαιούχος, άρα οφείλουμε τη ζωή μας σε εσάς, να σας ανάψουμε και κανα κερί...». «Δεν είναι σοβαρή στάση ηγέτη να προσπαθεί με εξώφθαλμο τρόπο να οικειοποιηθεί τις συλλογικές θυσίες» επέμεινε, επισημαίνοντας πως «ναι, ήταν αυτονόητο ότι έπρεπε να γίνει lockdown, όταν άλλες ευρωπαϊκές χώρες ήδη το είχαν κάνει και όταν στη γειτονικήΙταλίαήδη υπήρχαν τόσοι θάνατοι». «Το ένα δέκατο της υπευθυνότητάς μας να δείχνατε, η χώρα θα ήταν σε καλύτερη θέση» υποστήριξε ο πρόεδρος του ΣΥΡΙΖA, κατηγορώντας την κυβέρνηση ότι δεν αναγνωρίζει τις ευθύνες της για την περίοδο της ύφεσης, αλλά και πιο πριν. Όπως ανέφερε, «ο κ. Μητσοτάκης δεν άντεξε στη δευτερολογία του και έβγαλε τον πραγματικό του εαυτό. Όχι μόνο δεν αναγνώρισε τη στάση της αντιπολίτευσης, σε αντίθεση με ό,τι έκανε ο ίδιος ως αντιπολίτευση σε κρίσιμα ζητήματα, αλλά δεν έχει αναγνωρίσει τίποτα και για τις ευθύνες της παράταξής του, όχι μόνο για την περίοδο της μεγάλης ύφεσης 2010-14, αλλά και όταν αφήσατε τη χώρα με έλλειμμα πάνω από 30 δισ. ευρώ την περίοδο πριν». Σε σχέση με τα οικονομικά μέτρα, ανέφερε πως «η μεγάλη πλειοψηφία των πολιτών που έβαλαν πλάτη γνωρίζουν ότι υπάρχει ένα μεγάλο ερώτημα που αφορά τη ζωή τους, το εισόδημά τους, την εργασία τους την επόμενη μέρα. Δεν ακούσαμε κάτι που να μας κάνει πιο αισιόδοξους, τίποτα συγκεκριμένο. Είπατε απλά ότι η ύφεση θα είναι μεγάλη, αλλά ως πρωθυπουργός οφείλατε να πείτε πόση θα είναι αυτή η ύφεση και να πάρετε μέτρα για αυτήν. Η ύφεση θα είναι τεράστια ακριβώς επειδή δεν υιοθετείτε ένα πρόγραμμα εμπροσθοβαρές που θα κρατήσει ζωντανή την οικονομία ώστε να επανεκκινήσει πιο εύκολα» είπε ο Αλέξης Τσίπρας. «Λέτε ότι δώσατε 24 δισ. Ευρώ, πού είναι αυτά τα λεφτά; Στις πραγματικές επιχειρήσεις και τους δικαιούχους δεν έχει πάει ούτε ένα ευρώ» συμπλήρωσε. Για την τρίμηνη παράταση προστασίας πρώτης κατοικίας, ρώτησε γιατί δεν έκανε δεκτή την τροπολογία του ΣΥΡΙΖΑ για παράταση έως το τέλος του χρόνου, σημειώνοντας ότι και μετά από τρεις μήνες δεν θα έχουν σταματήσει τα προβλήματα της αγοράς. «Προφανώς την 1η Αυγούστου - εκτός αν ετοιμάζετε σχέδια να αποδράσετε - το πρόβλημα θα είναι εδώ» υποστήριξε ο κ. Τσίπρας.",https://www.naftemporiki.gr/story/1594756/al-tsipras-i-kubernisi-epixeirei-na-oikeiopoiithei-tis-thusies-ton-politon-kata-tin-pandimia
Politics,naftemporiki.gr,Ν. Παναγιωτόπουλος: Θα συνεχίσουμε να είμαστε στον Έβρο και να απαντούμε,"Σάββατο, 02 Μαΐου 2020 19:33",naftemporiki.gr,"Στην τουρκική προκλητικότητα στον Έβρο και στα περιστατικά που συνέβησαν τις τελευταίες ημέρες εκεί αναφέρθηκε σε σημερινές δηλώσεις του ο υπουργός Εθνικής Άμυνας, Νίκος Παναγιωτόπουλος. Μιλώντας στον «Θέμα 104,6», σημείωσε πως «αυτά τα περιστατικά συμβαίνουν. Δεν θέλω να δώσω την εντύπωση ότι τα έχουμε συνηθίσει και εν πάση περιπτώσει μάς είναι αδιάφορα από τη ""δύναμη της συνήθειας"". Κάθε άλλο. Είχαμε προβλέψει όντως ότι η ένταση θα συντηρηθεί. Είχαμε πει ότι για εμάς ο συναγερμός δεν λήγει. Απλά εντείνονται τα μέτρα ασφαλείας των συνόρων και συνεχίζονται οι εργασίες» δήλωσε. Σύμφωνα με τον ΥΠΕΘΑ, η προσπάθεια θωράκισης του Έβρου με την κατασκευή του φράκτη «και στα σημεία που ήταν ""ανοχύρωτα"", δηλαδή χωρίς φράκτη και τεχνητά εμπόδια, τώρα συνεχίζεται με εντατικούς ρυθμούς. Περιμέναμε ότι η άλλη πλευρά θα συντηρήσει αυτή την ένταση. Δεν ξέρω αν είναι ένα κεντρικά οργανωμένο σχέδιο ή μεμονωμένες συμπεριφορές ανθρώπων που έχουν εκνευριστεί κιόλας, γιατί αναγνωρίζουν ότι δεν έχει περάσει το δικό τους στον Έβρο, αλλά σε κάθε περίπτωση εμείς θα συνεχίσουμε να είμαστε εκεί, να απαντούμε, να παίρνουμε τα μέτρα μας, να κρατούμε τον συναγερμό και να οχυρωνόμαστε. Μακάρι κάθε φορά που πυροβολεί κάποιος Τούρκος στον αέρα, όχι προς την κατεύθυνση των φρουρών των συνόρων, να είναι και κάποιο στέλεχος της Frontex εκεί για να καταγράφει αυτές τις συμπεριφορές» ανέφερε. Για την ελληνική αντίδραση απέναντι στον νέο γύρο προκλήσεων στην περιοχή, ο κ. Παναγιωτόπουλος υπογράμμισε ότι «διαμαρτυρηθήκαμε όπως έπρεπε να πράξουμε χωρίς φωνές, χωρίς απώλεια ψυχραιμίας, για να δείξουμε το αυτονόητο πλέον. Το αυτονόητο και το προφανές πιστεύω πως έχει γίνει κατανοητό και σε όλους τους Ευρωπαίους εταίρους. Δεν περιμένουμε τίποτε, αλλά νομίζω ότι δεν πρέπει και να σταματήσουμε, να κάνουμε την παράστασή μας και να εκφράζουμε τη διαμαρτυρία μας». Ο υπουργός εξέφρασε την ανησυχία του για το μεταναστευτικό, αφού η πανδημία προσθέτει μια ακόμα διάσταση στο πρόβλημα. «Ο παράγων πανδημία είναι μία επιπλέον ανησυχητική, για να μην πω απειλητική, διάσταση σε αυτή την υπόθεση της οργανωμένης διακίνησης μεταναστών από την Τουρκία προς την Ελλάδα. Δεν είμαι έτοιμος να κάνω λόγο για οργανωμένο σχέδιο, να εξαπολύσει η Τουρκία αυτό το βιολογικό όπλο. Δεν έχουμε τις πληροφορίες. Είναι μεν διάφορες συγκεχυμένες πληροφορίες που κάνουν λόγο για πιθανότητα ασθενών σε αυτούς που θέλουν να μπουν από ξηράς και από θαλάσσης στην Ελλάδα. Θυμίζω ότι χθες βράδυ είχαμε πολλές αποτροπές στον Έβρο, μετά τα επεισόδια των προηγούμενων ημερών» είπε ο κ. Παναγιωτόπουλος. Χθες ανακοινώθηκε από το ΓΕΕΘΑ η σταδιακή άρση των μέτρων προστασίας αντιμετώπισης του κορωνοϊου στις Ένοπλες Δυνάμεις. Κατά τον ΥΠΕΘΑ, «αυτή η φάση είναι πολύ πιο δύσκολη στη διαχείρισή της, συγκριτικά με τη φάση της επιβολής των μέτρων. Αυτό ισχύει και για τις Ένοπλες Δυνάμεις, διότι πρέπει να είμαστε πολύ προσεκτικοί στον τρόπο και στο εύρος της σταδιακής αποκλιμάκωσης, έτσι ώστε αφενός να έχουμε το ζητούμενο που είναι να πάμε σιγά-σιγά σε μια νέα κανονικότητα χωρίς να επηρεαστεί βέβαια και η λειτουργία όπως ήταν πριν, αλλά αφετέρου να υπάρχει και η δέσμη των προφυλάξεων, για να μην έχουμε το απευκταίο που είναι η έξαρση του κορωνοϊού». Ο κ. Παναγιωτόπουλος αναφέρθηκε και στην πτώση του νατοϊκού ελικοπτέρου στο Ιόνιο, λέγοντας: «Προχθές οι Ιταλοί δεν ήταν σε θέση να πραγματοποιήσουν αυτές τις πτήσεις Έρευνας και Διάσωσης για το καναδικό ελικόπτερο που έπεσε στα νερά τους - κοντά μεν στην Κεφαλονιά, αλλά στα δικά τους νερά - και ζήτησαν τη συνδρομή μας. Το ελληνικό ελικόπτερο ήταν εκεί. Χθες ήταν και C-130 για να πραγματοποιήσει υπερπτήσεις ψάχνοντας μήπως βρει τίποτε. Οι ελληνικές Ένοπλες Δυνάμεις ήταν εκεί, σε περιοχή που δεν ήταν περιοχή ευθύνης τους. Αυτό σημαίνει ότι διατηρούν την επιχειρησιακή τους ικανότητα, τη λειτουργικότητά τους» τόνισε ο υπουργός Εθνικής Άμυνας. Πηγή: ΑΜΠΕ",https://www.naftemporiki.gr/story/1595184/n-panagiotopoulos-tha-sunexisoume-na-eimaste-ston-ebro-kai-na-apantoume
Politics,naftemporiki.gr,"Δ. Κουτσούμπας: Η κατάσταση μπορεί να γίνει ανεξέλεγκτη, χρειάζονται μαζικές προσλήψεις στην Υγεία","Πέμπτη, 30 Απριλίου 2020 13:55",naftemporiki.gr,"Την ανάγκη να σταθεί η κρατική ευθύνη «στο ύψος των περιστάσεων» και να αξιοποιηθεί ο χρόνος που κερδήθηκε μέχρι σήμερα για τη θωράκιση του δημόσιου συστήματος υγείας, υπογράμμισε ο γενικός γραμματέας της Κ.Ε. τουΚΚΕΔημήτρης Κουτσούμπας κατά την ομιλία του στη Βουλή, προειδοποιώντας ότι διαφορετικά «η κατάσταση μπορεί να γίνει ανεξέλεγκτη εν όψει ενός πιθανού νέου κύματος πανδημίας το επόμενο διάστημα». «Το ΚΚΕ από την πρώτη στιγμή αντιμετώπισε την κρίση με υψηλό αίσθημα ευθύνης. Ο ελληνικός λαός προσάρμοσε τη ζωή του για να προστατευθεί και να προστατεύσει. Ό,τι κερδήθηκε, κερδήθηκε με τις θυσίες του λαού» επισήμανε, ενώ αναφερόμενος στην επόμενη μέρα είπε πως «η ατομική ευθύνη πρέπει να στηρίζεται σε ένα ολοκληρωμένο κρατικό σχέδιο προστασίας της υγείας, των δικαιωμάτων των εργαζομένων». Ο κ. Κουτσούμπας επανέλαβε την ανάγκη ενίσχυσης του δημόσιου συστήματος υγείας με μαζικές προσλήψεις προσωπικού και επέρριψε ευθύνες σε όλα τα πολιτικά κόμματα που κυβέρνησαν για το γεγονός ότι το ΕΣΥ οδηγήθηκε στα πρόθυρα της κατάρρευσης. «Μπορείτε να αποκλείσετε ότι αυξημένα θύματα μπορεί να υπάρξουν και στην Ελλάδα σε περισσότερο βάθος χρόνου; Κανείς δεν μπορεί» είπε. Προέβλεψε επίσης ότι «ο τερματισμός της καραντίνας θα αποκαλύψει ότι κρίσιμοι χώροι όπως οι χώροι εργασίας, τα σχολεία, τα ΜΜΜ, είναι εντελώς απροετοίμαστοι». «Είναι δικαιολογημένη η ανησυχία για το άνοιγμα των σχολείων. Αφήστε την ανθυγιεινή διαχείριση της μιζέριας και σταματήστε να παίζεται με την αγωνία του κόσμου» πρόσθεσε. Έκανε επίσης λόγο για «συντριπτικό πλήγμα» στα εργασιακά δικαιώματα. «Ό,τι αντεργατικό μέτρο είχατε στη φαρέτρα σας το δοκιμάσατε» είπε απευθυνόμενος στην κυβέρνηση. naftemporiki.gr",https://www.naftemporiki.gr/story/1594683/d-koutsoumpas-i-katastasi-mporei-na-ginei-anekselegkti-xreiazontai-mazikes-proslipseis-stin-ygeia
Politics,naftemporiki.gr,"Αλ. Τσίπρας: Σφοδρά πυρά στην κυβέρνηση για άνοιγμα σχολείων, εργασιακά","Πέμπτη, 30 Απριλίου 2020 12:17",naftemporiki.gr,"Οι πολίτες καθώς και όσοι έδιναν και δίνουν τη μάχη στην πρώτη γραμμή για την προστασία της ανθρώπινης ζωής βρέθηκαν πολύ μπροστά και από τις πολιτικές δυνάμεις σε αυτή την προσπάθεια, υπογράμμισε από το βήμα της Βουλής ο Αλέξης Τσίπρας και άσκησε δριμεία κριτική στην κυβέρνηση, καθώς όπως είπε έκανε πολύ λίγα και δεν αξιοποίησε ουσιαστικά τον χρόνο που χάρισε η υπευθυνότητα των πολιτών. Χαρακτήρισε αχρείαστο ρίσκο την απόφαση για άνοιγμα των σχολείων και εξαπέλυσε βολές για την πολιτική της κυβέρνησης στα εργασιακά, τονίζοντας ότι πουθενά αλλού στην Ευρώπη δεν ακολουθείται το μοντέλο που αυτή επέλεξε.  «Άλλοι περιόρισαν τις ατομικές τους ελευθερίες και βρέθηκαν να ζουν κλεισμένοι όχι σε πολυτελείς επαύλεις με κήπους, αλλά σε 40 και 50 τμ με πολυμελείς οικογένειες, δραματική συρρίκνωση των εισοδημάτων και έντονη ανασφάλεια» ανέφερε και εγκάλεσε  την κυβέρνηση ότι στο παρελθόν είχε αντιμετωπίσει όσους σήμερα δίνουν τη μάχη ως περιττούς δημόσιους υπαλλήλους.  «Δεν έχω πρόβλημα να αναγνωρίσω ότι κάνατε το αυτονόητο, αλλά αυτό δεν αρκεί» είπε ο αρχηγός της αξιωματικής αντιπολίτευσης και κατηγόρησε τον πρωθυπουργό για ύφος «πατερναλιστικό», «σχεδόν αυτοκρατορικό». Σημείωσε επίσης ότι οι πολίτες με τη στάση τους μας έδωσαν χρόνο και όχι λευκή επιταγή για παιχνίδι μικροπολιτικών σκοπιμοτήτων.  «Μας έδωσαν χρόνο για να αντιμετωπίσουμε το πολύ πιθανό σύμφωνα με τους επιστήμονες δεύτερο κύμα της πανδημίας» συνέχισε και τόνισε: «Το ερώτημα είναι τι κάνατε με αυτόν τον χρόνο κ. Μητσοτάκη;». Όπως είπε η κυβέρνηση προχώρησε στην πρόσληψη μόλις 300 γιατρών και αυτούς συμβασιούχους, ενώ αύξησε ελάχιστα τον αριθμό των ΜΕΘ. «Οι ΜΕΘ δεν είναι μόνο κρεβάτια, είναι και ειξειδικευμένο προσωπικό. Προσλάβατε τέτοιο; Από όσο ξέρω κανέναν» είπε.  Ο κ. Τσίπρας είπε ακόμη ότι ενώ στο παρελθόν η κυβέρνηση πρωτοστάτησε σε απολύσεις και τασσόταν κατά των κέντρων πρωτοβάθμιας φροντίδας «ξαφνικά γίνεται υπέρμαχος του συστήματος δημόσιας υγείας».  «Δεν αξιοποιήσατε τον χρόνο για να στηρίξετε το σύστημα υγείας» υπογράμμισε.  Κριτική για το άνοιγμα των σχολείων Παράλληλα ο αρχηγός της αξιωματικής αντιπολίτευσης υποστήριξε ότι το άνοιγμα των σχολείων ενέχει υψηλούς κινδύνους, είναι ένα «αχρείαστο ρίσκο». Κατηγόρησε δε τον πρωθυπουργό ότι αποφάσισε να πάρει αυτό το ρίσκο για να «δρέψει δάφνες νικητή». Κριτική άσκησε και στην απόφαση για υποχρεωτική χρήση μάσκας, ενώ πριν από λίγο καιρό υπήρχε άλλη σύσταση.  «Οι κινήσεις αυτές στηρίζονται στην προσπάθεια να κάνετε την κρίση ευκαιρία» είπε χαρακτηριστικά, ενώ εγκάλεσε την κυβέρνηση ότι βρήκε την ευκαιρία να περάσει ρυθμίσεις που ευνοούν τα μεγάλα συμφέροντα.  Βολές για τα εργασιακά «Μετατρέψατε εκατοντάδες χιλιάδες εργαζόμενους σε ανέργους, εντείνατε την ανασφάλεια, καθιερώσατε την εκ περιτροπής εργασίας» είπε ο κ. Τσίπρας, τονίζοντας ότι πουθενά αλλού στην Ευρώπη δεν επιδοτείται η αναστολή των συμβάσεων αντί της εργασίας. Εμείς συνέχισε, «επιμένουμε σε μία εμπροσθοβαρή παρέμβαση».  Και απάντηση στα λεφτόδεντρα Απαντώντας στο σχόλιο του πρωθυπουργού ότι δεν υπάρχουν λεφτόδεντρα, σημείωσε: «Όταν στις Συνόδους Κορυφής οι χώρες του Νότου ζητούν να δοθεί ρευστότητα, εσείς τους λέτε ότι δεν υπάρχουν λεφτόδεντρα;». «Σκάνδαλο η τηλεκατάρτιση των ΚΕΚ»  Για μεγάλο σκάνδαλο έκανε λόγο ο κ. Τσίπρας αναφερόμενη στα προγράμματα τηλεκατάρτισης στα ΚΕΚ. «Ταπεινώσατε χιλιάδες επιστήμονες σε μία εξευτελιστική διαδικασία να παίρνουν 600 ευρώ μέσω ψευτοκατάρτισης, ενώ ξέρατε ότι μπορούσατε να δώσετε τα χρήματα απευθείας» είπε και απηύθυνε στον πρωθυπουργό την ερώτηση: «Γιατί κρατάτε τον κ. Βρούτση στη θέση του; Τι μήνυμα στέλνετε στους άλλους υπουργούς;». naftemporiki.gr",https://www.naftemporiki.gr/story/1594617/al-tsipras-sfodra-pura-stin-kubernisi-gia-anoigma-sxoleion-ergasiaka
Politics,naftemporiki.gr,Δ. Τζανακόπουλος: «Η ύφεση έχει υπογραφή Μητσοτάκη»,"Πέμπτη, 30 Απριλίου 2020 11:34",naftemporiki.gr,"«Η ύφεση που έρχεται έχει πλέον την υπογραφή Μητσοτάκη», δήλωσε ο κοινοβουλευτικός εκπρόσωπος τουΣΥΡΙΖΑΔημήτρης Τζανακόπουλος σε συνέντευξή του στην ΕΡΤ1. Ανέφερε ειδικότερα πως «το γεγονός ότι η κυβέρνηση επέλεξε να κάνει μια πολιτική απορρύθμισης της αγοράς εργασίας, επέλεξε να κάνει μια πολιτική της ελάχιστης παρέμβασης στην οικονομία και να αφήσει την αυθόρμητη κίνηση της οικονομίας να καταδικάσει τη χώρα σε μια ύφεση που, από ό,τι φαίνεται θα είναι η υψηλότερη ίσως σε ολόκληρη την Ευρώπη, σημαίνει ότι τα αδιέξοδα που θα έχει να αντιμετωπίσει ο κ. Μητσοτάκης, αλλά και οι εξελίξεις στο κοινωνικό πεδίο ενδεχομένως να καθιστούν τις εκλογές αναπόφευκτες». Με αφορμή τη σημερινή συζήτηση στη Βουλή σχολίασε ότι ο ΣΥΡΙΖΑ «θα καλωσορίσει τον κ. Μητσοτάκη στη Βουλή ο οποίος όλο το προηγούμενο διάστημα επέλεξε να απουσιάζει και να κυβερνά μέσω διαγγελμάτων». Πρόσθεσε ότι την προηγούμενη εβδομάδα ο πρωθυπουργός «επιχείρησε και να αποδράσει από τον κοινοβουλευτικό έλεγχο αφού δεν απάντησε στην ερώτηση που του κατέθεσε ο κ. Τσίπρας σχετικά με το σκάνδαλο φιάσκο των vouchers». Άσκησε κριτική στην κυβέρνηση για τις κεντρικές επιλογές της στην εργασία, εκτιμώντας ότι, ως συνέπεια αυτών, θα δούμε από την πρώτη εβδομάδα του Μαΐου ότι «θα εκκινήσει και μια διαδικασία απολύσεων που θα έχει τεράστιο αντίκτυπο στην ελληνική οικονομία». Την κατηγόρησε ότι έχει επιλέξει τη γραμμή «της πιο επιθετικής μερίδας των μεγάλων επιχειρήσεων που θεωρούν ότι η κρίση είναι μια ευκαιρία για ένα νέο τσουνάμι εκκαθάρισης μικρών και μεσαίων επιχειρήσεων». Ανέφερε, μεταξύ άλλων, ότι «το μέγεθος της παρέμβασης που προτείνει ο ΣΥΡΙΖΑ είναι τέτοιο για να αποφευχθεί η βαθύτερη ύφεση και να μην υπάρξει καταβαράθρωση της ελληνικής οικονομίας, να μην υπάρξουν συντρίμμια, γιατί με την πολιτική που ακολουθεί η κυβέρνηση θα χρειαστούν πολλαπλάσιοι πόροι, όχι για να αναστραφεί η κατάσταση, αλλά για να καταστεί κατά τι διαχειρίσιμη, πράγμα για το οποίο πάρα πολύ αμφιβάλλω». Πηγή: ΑΜΠΕ",https://www.naftemporiki.gr/story/1594597/d-tzanakopoulos-i-ufesi-exei-upografi-mitsotaki
Politics,naftemporiki.gr,Β. Κικίλιας: Ετοιμαζόμαστε για το β' κύμα της πανδημίας,"Σάββατο, 02 Μαΐου 2020 14:27",naftemporiki.gr,"Στην αναβάθμιση των νοσοκομείων, αλλά και την προετοιμασία εν όψει ενδεχόμενης επανεμφάνισης της πανδημίας στην Ελλάδα,  αναφέρεται ο υπουργός Υγείας,  Βασίλης Κικίλιας,  σε άρθρο του στην εφημερίδα «Τα Νέα Σαββατοκύριακο». Μεταξύ άλλων, το κυβερνητικό στέλεχος  σημειώνει με νόημα ότι «υπάρχουν δεκαετίες στις οποίες τίποτα δεν συμβαίνει και υπάρχουν εβδομάδες στις οποίες συμβαίνουν... δεκαετίες». Και συνεχίζει: «Κάπως έτσι, για να αντεπεξέλθουμε στις πρωτόγνωρες συνθήκες του κορονοϊού, υλοποιήσαμε και υλοποιούμε το σχεδιασμό μας, δημιουργώντας μια παρακαταθήκη που θα μας επιτρέψει να κάνουμε το Εθνικό Σύστημα Υγείας πιο ανθρώπινο και πιο λειτουργικό». «Όμως η αναβάθμιση της Υγείας, δεν είναι απόρροια των περιστάσεων. Είναι αποτέλεσμα του σχεδιασμού και των αποφάσεων που έχουμε λάβει εδώ και καιρό»  συνεχίζει ο κ. Κικίλιας. Και προσθέτει: «Γι’ αυτό μπορούμε τώρα να προχωρήσουμε, παράλληλα, τόσο τις δράσεις αναβάθμισης των νοσοκομείων, όσο και να προετοιμαστούμε για ένα πιθανό δεύτερο κύμα πανδημίας για το φθινόπωρο». Στο πλαίσιο αυτό, γνωστοποιεί ότι το Νοσοκομείο « Σωτηρία », όπως και ορισμένα ακόμη, θα παραμείνουν νοσοκομεία αναφοράς για τον κορωνοϊό, ενώ κάνει λόγο για προσλήψεις προσωπικού σε νοσοκομεία και κέντρα υγείας. Αναφέρεται δε, στο project  «Νοσοκομεία 2020»,  μέσω του οποίου επιδιώκει τη βελτίωση της καθημερινότητας του ιατρο-νοσηλευτικού προσωπικού αλλά και των ασθενών. «Αναφέρομαι σε πρωτοβουλίες που έχουμε ήδη ξεκινήσει, όπως τα κλινοσκεπάσματα και η ανακαίνιση των χώρων υγιεινής, τις οποίες θα συνεχίσουμε με ακόμα μεγαλύτερη ένταση. Στο πλαίσιο αυτό δημιουργήσαμε σημαντικό απόθεμα μέσων ατομικής προστασίας που αδιάκοπα τροφοδοτούμε». Τέλος, ο κ. Κικίλιας δεν παραλείπει να κάνει ειδική μνεία στους εργαζόμενους του  Εθνικού Συστήματος Υγείας. «Η ανταμοιβή των ανθρώπων του ΕΣΥ είναι για εμάς αξιακή μας υποχρέωση. Θέλουμε να δώσουμε ένα μήνυμα στη νέα γενιά για το τι πραγματικά αξίζει στη ζωή και να αναδημιουργήσουμε τα πρότυπα της ελληνικής κοινωνίας». naftemporiki.gr",https://www.naftemporiki.gr/story/1595142/b-kikilias-etoimazomaste-gia-to-b-kuma-tis-pandimias
Politics,naftemporiki.gr,Πάιατ: Αποτελεσματική η διαχείριση της πανδημίας στην Ελλάδα,"Σάββατο, 02 Μαΐου 2020 13:59",naftemporiki.gr,"Τη διαχείριση της υγειονομικής κρίσης του κορωνοϊού στην Ελλάδα εξήρε για ακόμη μία φορά ο πρέσβης τωνΗΠΑστην Αθήνα, Τζέφρι Πάιατ. «Η αποτελεσματική διαχείριση της πανδημίας από την Ελλάδα, περιλαμβανομένης της καινοτόμου και επιτυχημένης ψηφιοποίησης πολλών κυβερνητικών διαδικασιών, κέρδισε επαίνους πολλών διεθνών εταίρων και μέσων πληροφόρησης και αναμφίβολα θα βελτιώσει την εμπιστοσύνη στην Ελλάδα ως μελλοντικό επενδυτικό προορισμό»  σημείωσε, μεταξύ άλλων, σε άρθρο του στην εφημερίδα «ΤΑ ΝΕΑ». Υπογράμμισε δε, ότι «οι αμερικάνικες  επιχειρήσεις  στην Ελλάδα επέδειξαν τεράστια γενναιοδωρία και η ευρηματικότητά τους βοήθησε τη χώρα να αντιμετωπίσει την κρίση». Στο πλαίσιο αυτό, επανέλαβε ότι «συνεχίζουμε να ενθαρρύνουμε αμερικανικές  επενδύσεις  σε κομβικούς τομείς, όπως η ενέργεια και οι υποδομές, συμπεριλαμβανομένων του λιμένα της Αλεξανδρούπολης, των νέων αδειών αιολικών πάρκων και των Ναυπηγείων Ελευσίνας». Μάλιστα, αποκάλυψε ότι έχει συχνή επικοινωνία με τον Έλληνα υπουργό Υγείας,  Βασίλη Κικίλια , σχετικά με τη διαχείριση της πανδημίας και τις επενδύσεις στον τομέα της υγείας. «Προσβλέπουμε σε αύξηση της συνεργασίας σε ευρύ φάσμα τομέων και θα συνεχίσουμε να στεκόμαστε στο πλευρό της Ελλάδας καθώς αντιμετωπίζει με επιτυχία αυτό το παγκόσμιο οικονομικό σοκ»  κατέληξε ο κ. Πάιατ. naftemporiki.gr",https://www.naftemporiki.gr/story/1595140/paiat-apotelesmatiki-i-diaxeirisi-tis-pandimias-stin-ellada
Politics,naftemporiki.gr,Το μήνυμα του Κυρ. Μητσοτάκη για τη μετα-κορωνοϊό εποχή,"Σάββατο, 02 Μαΐου 2020 14:43",naftemporiki.gr,"Το δικό του μήνυμα για τη μετα-κορωνοϊό εποχή έστειλε ο πρωθυπουργός,  Κυριάκος Μητοτάκης,  κατά τη διάρκεια της σημερινής συνεδρίασης της εκτελεστικής γραμματείας της Νέας Δημοκρατίας. «Είναι ξεκάθαρο ότι η κοινωνία περιμένει πια από την πολιτική και από τους πολιτικούς διαφορετικά πράγματα από αυτά τα οποία ενδεχομένως να περίμενε πριν από κάποιο χρονικό διάστημα και είναι πολύ σημαντικό το κόμμα να είναι απολύτως εναρμονισμένο με τον ρυθμό τον οποίον δίνει η ίδια η κοινωνία»  σημείωσε, μεταξύ άλλων, κατά την εισήγησή του. Αφού συνεχάρη τα στελέχη του κόμματος για τον τρόπο δράσης τους τελευταίους δύο μήνες – εν μέσω του κορωνοϊού – υπογράμμισε τη σημασία που αποδόθηκε στις  εθελοντικές δράσεις , όπως η υποστήριξη στο «Βοήθεια στο Σπίτι», στις αιμοδοσίες κ.α. Ειδική μνεία έκανε και στην  ψηφιακή αναβάθμιση  των δυνατοτήτων και δεξιοτήτων του κράτους, με αφορμή και επ’ ευκαιρία της πανδημίας της Covid-19. «Εκμεταλλευτήκαμε τον χρόνο για να μπορέσουμε να αναβαθμίσουμε συνολικά τις ψηφιακές μας δεξιότητες και δυνατότητες. Νομίζω ότι αυτό είναι ένα συνολικό κέρδος το οποίο αποκόμισε το κράτος, η ελληνική κοινωνία και χαίρομαι που και το κόμμα ακολουθεί κατά πόδας». Όσον αφορά την  επόμενη ημέρα , υποστήριξε ότι «περνάμε σταδιακά στην επόμενη φάση της σταδιακής χαλάρωσης των αυστηρών μέτρων περιορισμού», υπογραμμίζοντας τον σημαντικό ρόλο του κόμματος σ’ αυτή τη μεταβατική περίοδο. Εκτίμησε δε, ότι αυτή η  μετάβαση  θα είναι πιο δύσκολη και πιο σύνθετη από το απότομο «κλείσιμο» στο σπίτι και τον περιορισμό των δραστηριοτήτων, γιατί «τώρα απαιτείται ακόμα μεγαλύτερη υπευθυνότητα». «Για να μην χρειαστεί να κάνουμε πάλι κάποιο πισωγύρισμα και να επιβάλλουμε και πάλι περιορισμούς στην κίνηση, θα πρέπει συνολικά να ακολουθούμε πιστά τις οδηγίες των ειδικών. Κράτος, κοινωνία, αλλά εν προκειμένου και κόμμα, θα πρέπει να συνταχθούμε σ’ αυτήν την κοινή προσπάθεια, την οποία κάνουμε για να πάρουμε πίσω όσο το δυνατόν πιο γρήγορα γίνεται τον έλεγχο των ζωών μας». Κατά τη διάρκεια της συνεδρίασης της Εκτελεστικής Γραμματείας, συζητήθηκε και η  αναβολή  των εσωκομματικών εκλογών για την ανάδειξη των μελών των αιρετών διοικήσεων των Οργανώσεων του κόμματος, οι οποίες ήταν προγραμματισμένες να διεξαχθούν εντός του Μαΐου. Κλείνοντας τις εργασίες της συνεδρίασης, ο κ. Μητσοτάκης διαμήνυσε ότι το κόμμα πρέπει να εκπέμπει «το μήνυμα της ενότητας, το οποίο προσπαθούμε και εμείς σε κεντρικό επίπεδο να υπηρετήσουμε». Στο πλαίσιο αυτό, κάλεσε τα στελέχη να  «μένουν μακριά από στείρες αντιπαραθέσεις, τις οποίες μπορεί οι αντίπαλοί μας - για λόγους δικών τους προβλημάτων - να επιζητούν, να επιμείνουν στο θετικό μήνυμα, να ενημερώνουν την κοινωνία για τις πρωτοβουλίες μας και να μεταφέρουν στην ηγεσία τα μηνύματα της κοινωνίας». Στη «γαλάζια» συνεδρίαση συμμετείχαν οι Κωστής Χατζηδάκης, Άδωνις Γεωργιάδης, Γιώργος Στεργίου, Σταύρος Καλαφάτης, Γιάννης Μπρατάκος, Σπήλιος Λιβανός, Παύλος Μαρινάκης, Μαρία-Αλεξάνδρα Κεφάλα, Περικλής Μαντάς, Γιάννης Οικονόμου, Βασίλης Σπανάκης, Κώστας Αγοραστός, Γιώργος Καρανίκας, Γιάννης Πολιτόπουλος, Μαρία Σαρηγιαννίδου. naftemporiki.gr",https://www.naftemporiki.gr/story/1595143/to-minuma-tou-kur-mitsotaki-gia-ti-meta-koronoio-epoxi
Politics,naftemporiki.gr,"Χρ. Σταϊκούρας: Οι Έλληνες μπορούμε, είναι ώρα ευθύνης","Σάββατο, 02 Μαΐου 2020 11:12",naftemporiki.gr,"Τα στοιχεία της Κομισιόν για τον Δείκτη Οικονομικού Κλίματος στην Ελλάδα έσπευσε να σχολιάσει, σε γραπτή του δήλωση, ο υπουργός Οικονομικών, Χρήστος Σταϊκούρας. «Η Ευρωπαϊκή Επιτροπή ανακοίνωσε τις τιμές του Δείκτη Οικονομικού Κλίματος, για τον μήνα Απρίλιο. Όλες οι εξεταζόμενες χώρες παρουσίασαν πτώση. Η Ελλάδα, όμως, σημείωσε την καλύτερη επίδοση μεταξύ όλων των χωρών της Ευρωπαϊκής Ένωσης, εμφανίζοντας τη μικρότερη πτώση»  επεσήμανε, μεταξύ άλλων, χαιρετίζοντας τα διαθέσιμα στοιχεία. «Είναι χαρακτηριστικό ότι την ίδια στιγμή που ο μέσος όρος του δείκτη στις χώρες της Ευρωπαϊκής Ένωσης κατρακύλησε κατά 28,8 μονάδες, από τις 94,6 στις 65,8, στην Ελλάδα η πτώση ήταν της τάξης των 10,1 μονάδων, με τον δείκτη να διαμορφώνεται στις 99,3 μονάδες» συνέχισε στο ίδιο πλαίσιο. Κατά τον ίδιο, «η εξέλιξη αυτή, αν και προς την αρνητική κατεύθυνση, αποδεικνύει ότι οι Έλληνες μπορούμε». Και πρόσθεσε: «Μπορούμε να καταφέρουμε καλές επιδόσεις συγκριτικά με τους εταίρους μας. Ζητώ αυτή τη σχέση εμπιστοσύνης μεταξύ Κράτους, πολιτών-κοινωνίας και επιχειρήσεων, που έχουμε οικοδομήσει, να την ενισχύουμε συνεχώς, για να περάσουμε, συντεταγμένα, την κρίση με το μικρότερο κόστος». Τέλος, επανέλαβε ότι «είναι ώρα ευθύνης, σύνεσης, συνεννόησης και σκληρής δουλειάς, και όχι παιγνίων από άτομα ή ομάδες». Υπενθυμίζεται ότι με βάση της Κομισιόν, ο δείκτης  Οικονομικού Κλίματος  (ESI) κατακρημνίστηκε στις 27,2 μονάδες τον Απρίλιο, καταγράφοντας τη μεγαλύτερη μηνιαία «βουτιά» όλων των εποχών. Η «βουτιά» τόσο στην Ευρωζώνη όσο και στην Ελλάδα οφείλεται κυρίως, στον κλάδο της κατανάλωσης και των υπηρεσιών, ως απόρροια του «lockdown» για την πανδημία του κορονοϊού. naftemporiki.gr",https://www.naftemporiki.gr/story/1595112/xr-staikouras-oi-ellines-mporoume-einai-ora-euthunis
Politics,naftemporiki.gr,Live - H συζήτηση σε επίπεδο αρχηγών στη Βουλή,"Πέμπτη, 30 Απριλίου 2020 11:10",naftemporiki.gr,Δείτε ζωντανά τη συζήτηση στη Βουλή σε επίπεδο αρχηγών κομμάτων σχετικά με την κυβερνητική ποιτική για την αντιμετώπιση της υγειονομικής κρίσης στη χώρα. Στην εθνική αντιπροσωπεία θα απευθυνθεί ο Πρωθυπουργός και δικαίωμα να λάβουν τον λόγο και να αναπτύξουν τις απόψεις τους θα έχουν και οι πρόεδροι των Κοινοβουλευτικών Ομάδων της αντιπολίτευσης.,https://www.naftemporiki.gr/story/1594563/live-h-suzitisi-se-epipedo-arxigon-sti-bouli
Politics,naftemporiki.gr,Συγχαρητήρια επιστολή από τον υφυπουργό Εξωτερικών των ΗΠΑ για την διαχείριση της πανδημίας,"Πέμπτη, 30 Απριλίου 2020 10:33",naftemporiki.gr,"Συγχαρητήρια επιστολή από τον υφυπουργό Εξωτερικών των Ηνωμένων Πολιτειών Αμερικής, αρμόδιο για την Οικονομική Ανάπτυξη, την Ενέργεια και το Περιβάλλον, Keith Krach, «αναφορικά με την επιτυχή διαχείριση της κρίσης του κορωνοϊού από την κυβέρνηση του Κυριάκου Μητσοτάκη» έλαβε ο υπουργός Ανάπτυξης Άδωνις Γεωργιάδης, σύμφωνα με ανακοίνωση του υπουργείου. Ειδικότερα, στην επιστολή του, ο κ. Krach τονίζει ότι «η ισχυρή συνεργασία μας είναι πιο σημαντική τώρα από ποτέ, καθώς δουλεύουμε μαζί για να νικήσουμε αυτό τον ιό και να αντεπεξέλθουμε στις οικονομικές συνέπειες αυτού του αγώνα». Εκφράζει επίσης έντονο ενδιαφέρον για το σχέδιο επανεκκίνησης της ελληνικής οικονομίας, το οποίο επεξεργάζεται η κυβέρνηση.  Επιπλέον, συγχαίρει τον Πρωθυπουργό, τον υπουργό Ανάπτυξης και Επενδύσεων και τους συνεργάτες τους για το γεγονός ότι η χώρα μας αφαιρέθηκε από την «μαύρη» λίστα «Special 301 Report in 2020» για τα πνευματικά δικαιώματα, κάτι που όπως επισημαίνει, ενισχύει περαιτέρω τη συνεργασία μεταξύ των δύο χωρών.  Τέλος, εκφράζει την απογοήτευσή του για την ματαίωση της επίσκεψης της «Partnership Opportunity Delegation» στην Ελλάδα λόγω της πανδημίας. Ταυτόχρονα, όμως, εκφράζει την βούληση της κυβέρνησης τωνΗΠΑη διμερής συμφωνία για την επιστήμη και την τεχνολογία να υπογραφεί εξ αποστάσεως.",https://www.naftemporiki.gr/story/1594567/sugxaritiria-epistoli-apo-ton-ufupourgo-eksoterikon-ton-ipa-gia-tin-diaxeirisi-tis-pandimias
Politics,naftemporiki.gr,Επισκόπηση Τύπου,"Τετάρτη, 08 Ιανουαρίου 2020 06:59",naftemporiki.gr,"Διαβάστε αναλυτικά τα πρωτοσέλιδα των εφημερίδων  εδώ . ΔΗΜΟΚΡΑΤΙΑ : "" Τράμπ ο...ασεβής "" ΕΛΕΥΘΕΡΟΣ ΤΥΠΟΣ:  "" ΣτήριξηΗΠΑσε 3 μέτωπα "" Η ΕΦΗΜΕΡΙΔΑ ΤΩΝ ΣΥΝΤΑΚΤΩΝ:  "" "" Πόρτα"" Τράμπ στον προβλέψιμο σύμμαχο... "" ΤΑ ΝΕΑ:  "" Τα 3+1 κέρδη στην Ουάσιγκτον "" ΕΣΤΙΑ : "" Πολιτική ανίσων αποστάσεων από υον Πρόεδρο Τράμπ ""  Η ΚΑΘΗΜΕΡΙΝΗ : "" Μήνυμα στην Τουρκία μέσω Τράμπ"" ΡΙΖΟΣΠΑΣΤΗΣ : "" Επικίνδυνες δεσμεύσεις εμπλοκής στα πολεμικά σχέδια στη Μέση Ανατολή "" Η ΑΥΓΗ : "" Μηνύουν τους απεργούς στον ΟΤΕ. Χρυσώνουν τα golden boys στηΔΕΗ"" ΟΙΚΟΝΟΜΙΚΟΣ ΤΥΠΟΣ Η ΝΑΥΤΕΜΠΟΡΙΚΗ:  "" Στη φάκα 11.360 για μεγάλη φοροδιαφυγή """,https://www.naftemporiki.gr/story/1548491/episkopisi-tupou
Politics,naftemporiki.gr,ΚΙΝΑΛ: Η εικόνα του θεατή Πρωθυπουργού στη συνέντευξη Τραμπ προβλημάτισε σοβαρά,"Τετάρτη, 08 Ιανουαρίου 2020 08:06",naftemporiki.gr,"Επίσημη ενημέρωση για το περιεχόμενο των συνομιλιών του Πρωθυπουργού με τον Αμερικανό πρόεδρο Ντόναλντ Τραμπ ζητεί το Κίνημα Αλλαγής εκφράζοντας τον προβληματισμό του για τη χθεσινή συνάντηση στον Λευκό Οίκο. «Η εικόνα του θεατή Πρωθυπουργού στη συνέντευξη του κ. Τραμπ, προβληματίσε σοβαρά τους Έλληνες» σχολίασε το κόμμα σε ανακοίνωσή του και πρόσθεσε: «Ο κ. Μητσοτάκης όφειλε να προβάλει δημόσια ενώπιον του κ. Τραμπ, τις εθνικές μας θέσεις απέναντι στην τουρκική επιθετικότητα. Δεν το έπραξε».",https://www.naftemporiki.gr/story/1548500/kinal-i-eikona-tou-theati-prothupourgou-sti-sunenteuksi-tramp-problimatise-sobara
Politics,naftemporiki.gr,ΣΥΡΙΖΑ: Πρωτοφανές φιάσκο η επίσκεψη Μητσοτάκη στις ΗΠΑ,"Τετάρτη, 08 Ιανουαρίου 2020 00:04",naftemporiki.gr,"«Η επίσκεψη του Έλληνα Πρωθυπουργού στιςΗΠΑ,όχι μόνο δεν προσέφερε κάτι  στη χώρα σε μια δύσκολη στιγμή κλιμάκωσης της έντασης στην περιοχή, αλλά κατέληξε σε πρωτοφανές φιάσκο» αναφέρει σε ανακοίνωσή του ο ΣΥΡΙΖΑ«Η εικόνα του Έλληνα Πρωθυπουργού να παρακολουθεί τον Πρόεδρο Τραμπ να παραχωρεί για περίπου είκοσι λεπτά, μόνος του, συνέντευξη Τύπου στα μέσα ενημέρωσης, δεν είναι προσβλητική για τον κ. Μητσοτάκη, αλλά για τη χώρα, που τη μετατρέπει σε κομπάρσο των εξελίξεων» σχολιάζει η αξιωματική αντιπολίτευση.Σύμφωνα με τονΣΥΡΙΖΑ,«το πρόβλημα δεν είναι απλώς ότι ο Αμερικανός Πρόεδρος μίλησε μόνος του αγνοώντας τον Έλληνα Πρωθυπουργό, αλλά ότι σε αλλεπάλληλες ερωτήσεις δεν βρήκε ούτε μια λέξη να πει εις βάρος της Τουρκίας, τη στιγμή που ωπροβαίνει στις πιο επιθετικές, προκλητικές και επικίνδυνες ενέργειες της τελευταίας 20ετιας απέναντι στην Ελλάδα και την Κύπρο».«Αυτό που συνέβη σήμερα λοιπόν δεν είναι μόνο  μια διπλωματική αποτυχία του κ. Μητσοτάκη και της κυβέρνησης του σε μια εξαιρετικά κρίσιμη στιγμή για τη χώρα μας, αλλά ταυτόχρονα αποτελεί και μια μελανή στιγμή για τις διεθνείς μας σχέσεις» καταλήγει η ανακοίνωση του ΣΥΡΙΖΑ.",https://www.naftemporiki.gr/story/1548472/syriza-protofanes-fiasko-i-episkepsi-mitsotaki-stis-ipa
Politics,naftemporiki.gr,Βουλή: Προς σύγκρουση κορυφής με φόντο την πανδημία,"Πέμπτη, 30 Απριλίου 2020 08:13",naftemporiki.gr,"Απαντήσεις στην κριτική της αντιπολίτευσης για το πλαίσιο μετάβασης στη νέα κανονικότητα αναμένεται να δώσει σήμερα στη Βουλή ο πρωθυπουργός Κυριάκος Μητσοτάκης. Αντικείμενο της συζήτησης που έχει προγραμματιστεί να ξεκινήσει στις 11 π.μ. στην Ολομέλεια θα είναι οι οικονομικές επιπτώσεις της υγειονομικής κρίσης, ωστόσο το κλίμα στο πολιτικό σκηνικό προϊδεάζει για αντιπαράθεση εφ' όλης της ύλης με αιχμή την πανδημία. Η συζήτηση θα διεξαχθεί κατόπιν αιτήματος του Πρωθυπουργού, Κυριάκου Μητσοτάκη, σύμφωνα με το άρθρο 142Α του Κανονισμού της Βουλής, που αφορά σε «Ανακοινώσεις και δηλώσεις της κυβέρνησης ενώπιον της Βουλής». Στην εθνική αντιπροσωπεία θα απευθυνθεί ο Πρωθυπουργός και δικαίωμα να λάβουν τον λόγο και να αναπτύξουν τις απόψεις τους θα έχουν και οι πρόεδροι των Κοινοβουλευτικών Ομάδων της αντιπολίτευσης. Κυβερνητικές πηγές παραδέχονται ότι η κυβέρνηση έκανε το βήμα της σταδιακής άρσης του lockdown σε καθεστώς ελεγχόμενου ρίσκου.  Διαβεβαιώνουν ωστόσο ότι δεν ισχύουν τα όσα λέγονται περί άλματος στο κενό  ή αγνόηση των διαφωνιών της επιστημονικής κοινότητας και ξεκαθαρίζουν ότι ο Απρίλιος έδειξε πως το επόμενο βήμα μπορεί να γίνει με μεγάλο βαθμό ασφάλειας, αν τηρηθούν τα μέτρα προσωπικής ασφάλειας και υγιεινής. Από την πλευρά του ο πρόεδρος τουΣΥΡΙΖΑΑλέξης Τσίπρας κατά την εισήγησή του στο Πολιτικό Συμβούλιο τόνισε ότι «η κυβέρνηση Μητσοτάκη όχι μόνο δεν έχει υιοθετήσει τη λογική του προγράμματός μας για εμπροσθοβαρή και οριζόντια μέτρα ενίσχυσης των εισοδημάτων, της εργασίας και των μικρομεσαίων επιχειρήσεων, αλλά αντιθέτως αξιοποιεί την κρίση ως ευκαιρία για να προωθήσει μία σκληρά αντιλαϊκή ατζέντα προς όφελος μίας μικρής επιχειρηματικής ελίτ». Εξέφρασε επίσης την εκτίμηση πως το κυβερνητικό σχέδιο «θα φέρει τεράστια ύφεση, ανεργία και χιλιάδες λουκέτα στην αγορά». «Αυτή η εξέλιξη δεν θα είναι ένα φυσικό φαινόμενο», υπογράμμισε, προειδοποιώντας ότι «η Ελλάδα θα είναι πρωταθλήτρια στην ύφεση σε όλη την Ευρώπη και αυτό θα έχει την υπογραφή και την σφραγίδα του κ. Μητσοτάκη». naftemporiki.gr",https://www.naftemporiki.gr/story/1594531/bouli-pros-sugkrousi-korufis-me-fonto-tin-pandimia
Politics,naftemporiki.gr,Κ. Μητσοτάκης: Κλείνει το γραφείο του ΔΝΤ στην Αθήνα,"Τρίτη, 07 Ιανουαρίου 2020 19:32",naftemporiki.gr,"Το κλείσιμο του γραφείου τουΔΝΤστην Αθήνα ανακοίνωσε από τιςΗΠΑο πρωθυπουργός. Ο Κυριάκος Μητσοτάκης έκανε αυτή την τοποθέτηση μετά την κατ' ιδίαν συζήτησή του με τη γενική διευθύντρια του Ταμείου, Κρισταλίνα Γκεοργκίεβα, κατά την έναρξη της διευρυμένης συνάντησης, στην οποία τον συνόδευαν ο υπουργός Ανάπτυξης, Άδωνις Γεωργιάδης, ο κυβερνητικός εκπρόσωπος, Στέλιος Πέτσας, ο οικονομικός σύμβουλος του πρωθυπουργού, Άλεξ Πατέλης, κι ο εκπρόσωπος της Ελλάδας στο ΔΝΤ, Μιχάλης Ψαλιδόπουλος. Πηγή: ΑΜΠΕ",https://www.naftemporiki.gr/story/1548432/k-mitsotakis-kleinei-to-grafeio-tou-dnt-stin-athina
Politics,naftemporiki.gr,Στ. Πέτσας: Καθοριστική η παρέμβαση Μητσοτάκη για τις τουρκικές προκλήσεις,"Τετάρτη, 08 Ιανουαρίου 2020 09:25",naftemporiki.gr,"Την ικανοποίηση της ελληνικής πλευράς από τη συνάντηση του πρωθυπουργού Κυριάκου Μητσοτάκη με τον Αμερικανό πρόεδρο Ντόναλντ Τραμπ εξέφρασε ο κυβερνητικός εκπρόσωπος Στέλιος Πέτσας, χαρακτηρίζοντας καθοριστική την παρέμβαση Μητσοτάκη όταν ρωτήθηκε ο Τραμπ για τις τουρκικές προκλήσεις. «Η παρέμβαση του πρωθυπουργού ήταν καθοριστική και ανέδειξε δημόσια για το παγκόσμιο κοινό τη διάσταση της άκυρης συμφωνίας μεταξύ Τουρκίας και Λιβύης», τόνισε ο κ. Πέτσας μιλώντας στον ΑΝΤ1, χαρακτηρίζοντας μικρόψυχη την  κριτική του ΣΥΡΙΖΑ  για τα αποτελέσματα της συνάντησης. Σύμφωνα με τον κυβερνητικό εκπρόσωπο, υπάρχουν τρία βασικά σημεία που δικαιολογούν την ικανοποίηση της ελληνικής πλευράς: «Επιβεβαιώθηκαν οι άριστες σχέσεις Ελλάδας -ΗΠΑ,οι οποίες βρίσκονται στο καλύτερο σημείο των τελευταίων δεκαετιών, υπήρξαν εγκωμιαστικά σχόλια από τον Αμερικανό πρόεδρο για την πορεία της ελληνικής οικονομίας και η κυβέρνηση των ΗΠΑ και βέβαια ο ίδιος ο Τραμπ έχουν πλέον ξεκάθαρη άποψη για τις γεωπολιτικές εξελίξεις στην ανατολική Μεσόγειο και στην περιοχή μας. Και συνειδητοποίησε ότι η Ελλάδα είναι μέρος της λύσης και όχι του προβλήματος». Επίσης, είπε ο κ. Πέτσας, θα πρέπει να τονιστούν οι εξελίξεις στην αμυντική συνεργασία μεταξύ των δυο πλευρών, τόσο με την αναβάθμιση των F-16, όσο και με τις συζητήσεις για τη συμμετοχή της Ελλάδας στο πρόγραμμα των F-35, όπου πρόθεσή μας είναι η συμφωνία για την απόκτηση μιας μοίρας αεροσκαφών». Ενώ, πρόσθεσε, δεν θα πρέπει να περάσει απαρατήρητη και η συνεργασία στον τομέα της εκπαίδευσης. Τέλος είπε ότι την Παρασκευή, ο πρωθυπουργός θα ενημερώσει τους πολιτικούς αρχηγούς για τη συνάντηση του με τον Τραμπ, αλλά και για τα κρίσιμα εθνικά θέματα.",https://www.naftemporiki.gr/story/1548510/st-petsas-kathoristiki-i-parembasi-mitsotaki-gia-tis-tourkikes-prokliseis
Politics,naftemporiki.gr,Τραμπ: Εκπληκτικές οι ελληνοαμερικανικές σχέσεις - Μητσοτάκης: Οι ΗΠΑ μπορούν να βασίζονται στην Ελλάδα,"Τρίτη, 07 Ιανουαρίου 2020 22:20",naftemporiki.gr,"  Δείτε ακόμα Με θερμά λόγια αναφέρθηκε για την Ελλάδα ο πρόεδρος τωνΗΠΑΝτόναλντ Τραμπ, ενώπιον των δημοσιογράφων, κατά την υποδοχή του πρωθυπουργού Κυριάκου Μητσοτάκη στο Λευκό Οίκο. «Είναι τιμή μου να έχω εδώ τον Έλληνα πρωθυπουργό και την πρώτη κυρία της Ελλάδας, επίσης. Ευχαριστούμε πάρα πολύ που είσταστε εδώ. Έχουμε πάρα πολλά να συζητήσουμε» ανέφερε ο κ. Τραμπ. Αναφερόμενος στις ελληνοαμερικανικές σχέσεις, ο κ. Τραμπ τις χαρακτήρισε εκπληκτικές και σημείωσε πως είναι στενότερες παρά ποτέ. Ο Αμερικανός πρόεδρος έκανε ειδική αναφορά στην ελληνική οικονομία, επισημαίνοντας πως η Ελλάδα έχει καταφέρει να ανακάμψει πάρα πολύ γρήγορα. «Η Ελλάδα και η ανάκαμψή της αποτελούν μια τεράστια επιτυχία» υπογράμμισε  Αμερικανός πρόεδρος. «Από απόψεως ποσοστού, μιλάμε για μία από τις μεγαλύτερες ανακάμψεις στον κόσμο. Είναι τεράστια ανάκαμψη και τα έχετε καταφέρει πάρα πολύ καλά» πρόσθεσε. Οι σχέσεις Ελλάδας-ΗΠΑ βρίσκονται στο καλύτερο δυνατό σημείο, ανέφερε από την πλευρά του, μπροστά στις κάμερες στο Οβάλ Γραφείο, ο πρωθυπουργός Κυριάκος Μητσοτάκης. Ο Έλληνας πρωθυπουργός έδωσε έμφαση στις δυνατότητες βελτίωσης των σχέσεων σε ό,τι αφορά «το γεωπολιτικό μας κομμάτι, το πεδίο της άμυνας στο οποίο έχουμε προοδεύσει πάρα πολύ, ιδιαιτέρως ότι μπορούμε να διασφαλίσουμε πως η Ελλάδα θα είναι πάντοτε ένας αξιόπιστος σύμμαχος σε ένα πολύπλοκο κόσμο». Παράλληλα, ο κ. Μητσοτάκης δήλωσε πως «η συμφωνία Τουρκίας -Λιβύης προκαλεί αποσταθεροποίηση», επισημαίνοντας πως η Ελλάδα αναμένει την υποστηριξη των ΗΠΑ. Ο Έλληνας πρωθυπουργός πρόσθεσε πως η Ελλάδα είναι αξιόπιστος σύμμαχος και πως οι ΗΠΑ μπορούν να βασίζονται σε αυτήν. Εστιάζοντας στην οικονομική πτυχή των διμερών σχέσεων, σημείωσε πως «η ελληνική οικονομία τους τελευταίους μήνες έχει ανακάμψει, έχουμε μειώσει τους φόρους». «Επιπλέον ακολουθούμε μια συνταγή η οποία έχει δουλέψει και στις ΗΠΑ, και η οικονομία αντιδρά πολύ θετικά» πρόσθεσε. Απευθυνόμενος στον πρόεδρο των ΗΠΑ, ο κ. Μητσοτάκης είπε πως «προσβλέπουμε στη θετική σας υποστήριξη, θέλουμε αμερικανικές επιχειρήσεις να επενδύσουν στην Ελλάδα, έτσι ώστε να μπορέσουμε να γιγαντώσουμε την οικονομία με ένα ρυθμό με τον οποίο οι άνθρωποι θα νιώσουν τη διαφορά». Σε ότι αφορά το ενδεχόμενο αγοράς μαχητικών F-35, ο κ. Μητσοτάκης είπε ότι η Ελλάδα ενδιαφέρεται αλλά θα προχωρήσει σε κάτι τέτοιο όταν το επιτρέψουν οι δημοσιονομικές συνθήκες στη χώρα.",https://www.naftemporiki.gr/story/1548457/tramp-ekpliktikes-oi-ellinoamerikanikes-sxeseis-mitsotakis-oi-ipa-mporoun-na-basizontai-stin-ellada
Politics,naftemporiki.gr,Επισκόπηση Τύπου,"Πέμπτη, 30 Απριλίου 2020 06:35",naftemporiki.gr,"Διαβάστε αναλυτικά τα πρωτοσέλιδα των εφημερίδων  εδώ . ΔΗΜΟΚΡΑΤΙΑ : "" Γιατί θύμωσε ο Τσιόδρας ""  ΕΛΕΥΘΕΡΟΣ ΤΥΠΟΣ : "" Πληρωμή εφάπαξ μαζί με την κύρια σύνταξη ""  Η ΑΥΓΗ : "" Διάτρητο το σχέδιο της κυβέρνησης "" Η ΕΦΗΜΕΡΙΔΑ ΤΩΝ ΣΥΝΤΑΚΤΩΝ : "" Τα παιδία εμπαίζει ""  Η ΚΑΘΗΜΕΡΙΝΗ : "" Επιστροφή στα θρανία με βάρδιες και αποστάσεις "" ΡΙΖΟΣΠΑΣΤΗΣ : "" ΠΡΩΤΟΜΑΓΙΑ 2020 Δε θα πληρώσει ξανά ο λαός "" ΤΑ ΝΕΑ:  "" Μεγάλη κόντρα για τα σχολεία "" ΕΣΤΙΑ : ""Ανασχηματισμός και εκλογές στο τραπέζι! "" TO ΠΟΝΤΙΚΙ : "" Στο κόκκινο επ΄αόριστον "" ΟΙΚΟΝΟΜΙΚΟΣ ΤΥΠΟΣ Η ΝΑΥΤΕΜΠΟΡΙΚΗ : ''Σοκ στην Ευρωζώνη''",https://www.naftemporiki.gr/story/1594523/episkopisi-tupou
Politics,naftemporiki.gr,Νέες τουρκικές παραβιάσεις στο Αιγαίο,"Τρίτη, 07 Ιανουαρίου 2020 18:01",naftemporiki.gr,Σε μία παραβίαση του εθνικού εναέριου χώρου προχώρησαν τουρκικά αεροσκάφη την Τρίτη στο Νοτιοανατολικό Αιγαίο. Συνολικά δύο τουρκικά αεροσκάφη F-16 προέβησαν και σε μία παράβαση των κανόνων εναέριας κυκλοφορίας στο FIR Αθηνών. Τα παραπάνω αεροσκάφη αναγνωρίστηκαν και αναχαιτίστηκαν σύμφωνα με τους διεθνείς κανόνες. naftemporiki.gr,https://www.naftemporiki.gr/story/1548415/nees-tourkikes-parabiaseis-sto-aigaio
Politics,naftemporiki.gr,"Κ. Μητσοτάκης: Άκυρη, έωλη και γεωγραφικά γελοία η συμφωνία Τουρκίας-Λιβύης","Τρίτη, 07 Ιανουαρίου 2020 19:57",naftemporiki.gr,"«Έρχομαι σε μια περίοδο αναταράξεων, αλλά και σε μια περίοδο που οι ελληνοαμερικανικές σχέσεις είναι στην καλύτερη φάση τους» τόνισε ο Κυριάκος Μητσοτάκης, μιλώντας απόψε στη δεξαμενή σκέψης Atlantic Council στην Ουάσινγκτον. Ο πρωθυπουργός τόνισε ότι «σε αυτή την ταραχώδη περίοδο, είμαστε ένας αξιόπιστος σύμμαχος των ΗΠΑ», ενώ χαρακτήρισε σημαντικό σημείο τις εκλογές της 7ης Ιουλίου μετά από δέκα χρόνια κρίσης. Ο κ. Μητσοτάκης αναφέρθηκε με έμφαση στην ανάγκη υλοποίησης μεταρρυθμίσεων. «Πρέπει να κάνουμε μεταρρυθμίσεις, όχι επειδή μας τις επιβάλλουν, αλλά επειδή χρειάζονται» υπογράμμισε, σημειώνοντας πως είναι πλεονέκτημα για την κυβέρνηση «η ισχυρή εντολή που λάβαμε». Ειδικότερα για την οικονομία, είπε ότι αντιδρά πολύ καλά, ότι «αποπληρώσαμε τοΔΝΤ,υπάρχει πια η αίσθηση στη χώρα ότι επιστρέψαμε στη δουλειά». Διαβεβαίωσε δε ότι και το 2020 η κυβέρνηση θα συνεχίσει να έχει επιθετική ατζέντα μεταρρυθμίσεων, κάτι που θα της δώσει τη δυνατότητα να αντιμετωπίσει και άλλα ζητήματα.  Για το ύψος του στόχου για πρωτογενές πλεόνασμα 3,5%, ο κ. Μητσοτάκης είπε ότι «έρχεται από μια άλλη περίοδο που οι πιστωτές μας δεν μας πίστευαν». «Έχουμε πλέον κάθε λόγο για να επιχειρηματολογήσουμε προς την αντίθετη κατεύθυνση. Ξεκινάμε τη συζήτηση αυτή στοEurogroup,συναντώ τη γενική διευθύντρια του ΔΝΤ. Χρειαζόμαστε να χρησιμοποιήσουμε τον επιπλέον δημοσιονομικό χώρο για να μειώσουμε φόρους» υπογράμμισε. Μιλώντας για τις επενδύσεις, ο πρωθυπουργός είπε πως όταν κοιτάζει τους αριθμούς, βλέπει ότι είμαστε κάτω από τους στόχους. Αναφερόμενος στην επένδυση του Ελληνικού, είπε ότι υπάρχει κινητικότητα, παρά τη γραφειοκρατία. Είπε επίσης ότι «αναζητούμε περισσότερες αμερικανικές επενδύσεις», ενώ ανέφερε πως πλέον δεν υπάρχει ο αντιαμερικανισμός των δεκαετιών του '70 και του '80. «Δεν είναι πλέον έτσι» συνέχισε, συμπληρώνονοντας πως πλέον «υπάρχει συνεννόηση ως προς αυτό, κάτι που δεν συνέβαινε με την προηγούμενη κυβέρνηση». Ο κ. Μητσοτάκης είπε επιπλέον ότι «θα εξερευνήσουμε τις πιθανότητες για την αγορά μαχητικών αεροσκαφών F-35», εξηγώντας ότι προφανώς δεν είμαστε ακόμα στην οικονομική κατάσταση για να κάνουμε τέτοιες αμυντικές επενδύσεις. Ο πρωθυπουργός δήλωσε πως ήταν ανέκαθεν μεγάλος υποστηριχτής του ΝΑΤΟ και αποδοκίμασε τη συμπεριφορά της Άγκυρας. «Το έκανα σαφές στο Λονδίνο ότι είναι απαράδεκτο ένας σύμμαχος να προκαλεί τον άλλο σύμμαχο. Η Τουρκία συνεχίζει να προκαλεί και θα πρέπει το ζήτημα να συζητηθεί στη συμμαχία» ανέφερε μεταξύ άλλων. Όσο για τα ενεργειακά, είπε πως πρόκειται για σημαντικό πυλώνα των ελληνο-αμερικανών σχέσεων και αναφέρθηκε στην υπογραφή του αγωγού Eastmed, τονίζοντας πως δεν πρόκειται για σημαντικό γεγονός μόνο για την Ελλάδα και τις συνυπογράφουσες χώρες, αλλά και για την Ευρώπη, καθώς θα καλύψει τις ανάγκες της για τα επόμενα 30 χρόνια. Ξεκαθάρισε δε ότι δεν αποκλείεται κανένας από τη συμφωνία αυτή και πως η Ελλάδα δεν στέκεται απέναντι στην Τουρκία. Παράλληλα, τόνισε πως η «συμφωνία» Τουρκίας - Λιβύης δεν παράγει νομικά αποτελέσματα, είπε ότι είναι ανυπόστατη νομικά και γελοία γεωγραφικά. «Ενώ έχουμε διαφορές με την Τουρκία, είμαστε διατεθειμένοι να κρατήσουμε ανοιχτούς τους διαύλους επικοινωνίας» τόνισε. «Αν η Τουρκία συμφωνεί πως πρέπει να επιλύσουμε τις διαφορές μας για τις θαλάσσιες ζώνες, τότε μπορούμε να πάμε στη Χάγη, αλλά προϋπόθεση είναι να σεβαστεί το διεθνές δίκαιο και να αναγνωρίσει ότι η μοναδική μας διαφορά στο Αιγαίο είναι η υφαλοκρηπίδα» ξεκαθάρισε, προσθέτοντας πως απαιτούνται ενέργειες αποκλιμάκωσης. «Δεν θα δεχθούμε καμία παραβίαση των κυριαρχικών μας δικαιωμάτων» ξεκαθάρισε. Αναφερόμενος στη Συμφωνία των Πρεσπών, υπενθύμισε πως ως αρχηγός της αξιωματικής αντιπολίτευσης ήταν απέναντι κι έκανε τα πάντα για να μην κυρωθεί η συμφωνία, προειδοποιώντας ότι αν κυρωθεί, δε θα μπορούσε να αλλάξει. «Υπάρχουν ακόμα θέματα και προσπαθούμε να τα αλλάξουμε. Την ίδια ώρα έχουμε πει ότι είναι προς όφελός μας ο ευρωπαϊκός δρόμος των χωρών των Δυτικών Βαλκανίων. Υποστηρίξαμε την απόφαση στην τελευταία σύνοδο κορυφής για ημερομηνία έναρξης των ενταξιακών διαπραγματεύσεων. Αλλά για την Αλβανία έχουμε ξεκαθαρίσει ότι θα πρέπει να υπάρξει σεβασμός της ελληνικής εθνικής μειονότητας» συμπλήρωσε. Για την κατάσταση στο Ιράν μετά τη δολοφονία Σουλεϊμανί, ο κ. Μητσοτάκης ανέφερε ότι πρέπει να υπάρξει αποκλιμάκωση. «Έχουμε στενές σχέσεις με τον αραβικό κόσμο, αλλά δεν ξεχνάμε ποιοι είναι οι σύμμαχοί μας» σημείωσε, ενώ μίλησε και για τη συνεργασία της Ελλάδας με τηνΚίνα,λέγοντας πως ο Πειραιάς είναι το φυσικό λιμάνι από την Αφρική και την Ασιατική χώρα. «Είμαι υπέρ της ελεύθερης διακίνησης. Δεν είμαστε υπερεκτεθειμένοι στην Κίνα. Ελλάδα και Κίνα έχουν στενούς πολιτιστικούς δεσμούς» είπε μεταξύ άλλων. Μετά από σχετική ερώτηση, ο πρωθυπουργός είπε ότι «ζούμε τις επιπτώσεις της κλιματικής αλλαγής» και ανέφερε ως παράδειγμα τις πυρκαγιές στην Αυστραλία. «Αν δεν έχουμε μια επιθετική αντιμετώπιση στο θέμα, θα συνεχιστούν τα προβλήματα» τόνισε, ενώ ανέφερε ως παράδειγμα ότι «στην Ελλάδα εφαρμόζουμε σχέδιο πλήρους απολιγνιτοποίησης μέχρι το 2028». Ερωτηθείς για το ζήτημα τηςΕΛΣΤΑΤκαι της δίωξης του πρώην επικεφαλής της, Ανδρέα Γεωργίου, είπε ότι βρίσκεται στη Δικαιοσύνη και πως καλό είναι να τελειώσει. «Δεν βοήθησε το θέμα στη φήμη της Ελλάδας στο εξωτερικό» υπογράμμισε. Ο πρωθυπουργός ρωτήθηκε και για το προσφυγικό. Είπε ότι «δεν μπορείς έχεις τη συνθήκη Σένγκεν και να μην έχεις κοινή πολιτική για το άσυλο. Είναι πολύ άδικο να ρίχνεις το βάρος στις χώρες που βρίσκονται στα σύνορα της Ε.Ε. Δεν μπορώ να περιμένω από την Ε.Ε. για να απαντήσει. Αντιμετωπίζουμε την κατάσταση και παίρνουμε αποφάσεις. Από την πρώτη Ιανουαρίου έχουμε ""σφίξει"" τις διαδικασίες. Ο ρόλος της ακτοφυλακής είναι να ελέγχει τα σύνορα. Δεν είμαστε επιτροπή υποδοχής» ανέφερε μεταξύ άλλων. Τέλος, ο πρωθυπουργός μίλησε και για τους Έλληνες που εγκατέλειψαν τη χώρα στα χρόνια της κρίσης. Είπε ότι στόχος του είναι να διαμορφωθούν οι συνθήκες, ώστε να επιστρέψουν στην πατρίδα, όχι μόνο γιατί θα βρουν καλές θέσεις εργασίας, αλλά γιατί θα αισθανθούν ότι η χώρα κινείται προς τη σωστή κατεύθυνση. Πιο αναλυτικά, τα βασικά σημεία από τις απαντήσεις του Πρωθυπουργού, Κυριάκου Μητσοτάκη, έχουν ως εξής: - Για τη στάση της Τουρκίας: «Κατέστησα σαφές στις δηλώσεις μου (στη Σύνοδο του NATO) ότι είναι απαράδεκτο, στο πλαίσιο μιας συμμαχίας, να έχουμε ένα μέλος να προκαλεί ξεκάθαρα ένα άλλο μέλος της Συμμαχίας. Προφανώς αναφέρομαι στην Τουρκία και στις ενέργειες του Προέδρου Ερντογάν. Αυτό δεν πρέπει να παραμερίζεται στο πλαίσιο μιας συμμαχίας, διότι η γενική προσέγγιση του NATO πάντα ήταν ""έχουμε δύο μέλη που έχουν ζητήματα, αφήστε τους να τα λύσουν"", αλλά νομίζω ότι είναι σαφές πως η κατάσταση είναι διαφορετική, βρισκόμαστε ενώπιον μιας Τουρκίας που συμπεριφέρεται με έναν εξαιρετικά επιθετικό τρόπο αλλά συνάμα παραμένει μέλος της συμμαχίας. Αυτά τα θέματα πρέπει να συζητούνται εντός της συμμαχίας. Έχουν επίσης ξεκάθαρες επιπτώσεις στην ασφάλεια. Νομίζω είναι επίσης προφανές στην κυβέρνηση τωνΗΠΑπως δεν είναι δυνατόν να πουλάς αεροσκάφη F-35 σε μία χώρα που ταυτόχρονα προμηθεύεται το αντιαεροπορικό σύστημα S-400. Τα δύο δεν γίνεται να πάνε μαζί». - Για τη Συμφωνία με τη Λιβύη: Η συμφωνία της Τουρκίας με την κυβέρνηση στην Τρίπολη για θαλάσσιες ζώνες, «είναι ξεκάθαρα άκυρη και έωλη αλλά είναι επίσης γεωγραφικά γελοία. Απλά χρειάζεται να κοιτάξεις τον χάρτη για να καταλάβεις ότι δεν υπάρχει σύνδεση ανάμεσα στην Τουρκία και τη Λιβύη. Φυσικά η συμφωνία υποθέτει ότι τα νησιά μας -περιλαμβανομένου του μεγαλύτερου νησιού μας, της Κρήτης- δεν έχουν Αποκλειστική Οικονομική Ζώνη, κάτι που αντίκειται σε όλα όσα γνωρίζουμε στο Διεθνές Δίκαιο. Έχει το επιπρόσθετο πρόβλημα ότι δεν έχει επικυρωθεί από τη λιβυκή Βουλή. Επομένως, πρόκειται για συμφωνία που ξεκάθαρα δεν έχει νομική βάση, δεν θεωρούμε ότι παράγει οποιοδήποτε έννομο αποτέλεσμα. Αλλά αποτελεί ένδειξη του πώς σκέφτεται η Τουρκία όσον αφορά την ανατολική Μεσόγειο». - Για τη διαφορά με την Τουρκία και τη Χάγη: «Σχετικά με τις διαφορές μας για την οριοθέτηση θαλάσσιων ζωνών, που τη θεωρούμε την μόνη διαφορά μας με την Τουρκία στο Αιγαίο και στην ανατολική Μεσόγειο, έχω πει δημοσίως πως εάν δεν μπορούμε να τις επιλύσουμε είμαστε ανοιχτοί στο να συζητήσουμε προσφυγή στη Χάγη. Και να αφήσουμε το δικαστήριο να αποφασίσει, που πιστεύω είναι πολύ δίκαιη και λογική προσέγγιση, με την προϋπόθεση ότι όλοι πιστεύουμε στο Διεθνές Δίκαιο. Αλλά προκειμένου να φτάσουμε σε αυτό το σημείο πρέπει να απόσχουμε από οποιαδήποτε δραστηριότητα που ξεκάθαρα κλιμακώνει την περιφερειακή ένταση». «Έχουμε επίσης ξεκαθαρίσει ότι δεν θα δεχτούμε οποιαδήποτε παραβίαση των κυριαρχικών δικαιωμάτων μας. Έχουμε τις διαφορές μας με την Τουρκία, αλλά ταυτόχρονα είμαστε πολύ ανοιχτοί στη διατήρηση ανοιχτών διαύλων επικοινωνίας». - Για την κατάσταση στη Μέση Ανατολή:  «Πρώτον, είμαστε σύμμαχοι με τις ΗΠΑ. Στεκόμαστε στο πλευρό των συμμάχων μας σε δύσκολες περιόδους. Καταλαβαίνω πως η συγκεκριμένη απόφαση ελήφθη λαμβάνοντας υπόψη το εθνικό συμφέρον των ΗΠΑ. Την ίδια στιγμή, πρέπει να έχουμε πλήρη επίγνωση ότι υπάρχουν ευρείες ανησυχίες για πιθανή κλιμάκωση και πρέπει να καταβληθούν προσπάθειες ώστε να γίνουν κινήσεις που θα αποκλιμακώσουν την ένταση. Είχαμε και ακόμα έχουμε πολύ στενούς δεσμούς με τον Αραβικό κόσμο και θεωρούμε τους εαυτούς τίμιους παίχτες στην περιοχή, αλλά δεν ξεχνάμε ποιοι είναι οι σύμμαχοί μας και πού ανήκουμε γεωπολιτικά». - Για την Ενέργεια και τον EastMed:  «Τα ενεργειακά αποτελούν «πολύ σημαντική πτυχή της σχέσης μας με τις ΗΠΑ. Είναι προς το συμφέρον της Ευρώπης αλλά και των Ηνωμένων Πολιτειών να διαφοροποιηθούν οι πηγές ενέργειας και η Ελλάδα είναι στην πρώτη γραμμή αυτής της προσπάθειας. Η συμφωνία για τον αγωγό EastMed είναι ένα φιλόδοξο, μακροπρόθεσμο project που θα μεταφέρει φυσικό αέριο από την ανατολική Μεσόγειο στην ευρωπαϊκή αγορά. Πρόκειται για σημαντικό έργο για την Ευρώπη, όχι μόνο για την Ελλάδα. Η ανατολική Mεσόγειος είναι η μοναδική αποδεδειγμένη νέα πηγή φυσικού αερίου στην οποία έχει πρόσβαση η Ευρώπη. Για τα επόμενα 30 χρόνια, τουλάχιστον, το φυσικό αέριο θα είναι το μεταβατικό καύσιμο που θα μας επιτρέψει να κινηθούμε προς μία ουδέτερη Ευρώπη στο ισοζύγιο εκπομπών». «Οι χώρες της περιοχές έλαβαν τη σημαντική γεωπολιτική απόφαση ότι ο βέλτιστος τρόπος να μεταφερθεί το αέριο είναι με έναν αγωγό που θα περνά μέσω της Κύπρου, της Ελλάδας και θα φτάνει στην Ιταλία». «Δεν επιδιώκουμε να αποκλείσουμε οποιονδήποτε από την ενεργειακή συνεργασία στην ανατολική Μεσόγειο. Με προϋπόθεση ότι σέβεται το Διεθνές Δίκαιο και παίζει σύμφωνα με τους κανόνες του παιχνιδιού. Δεν είναι μία συμφωνία που στρέφεται εναντίον της Τουρκίας ή οποιασδήποτε άλλης χώρας. Έχουμε ένα πλαίσιο συνεργασίας, χωρών που σκέφτονται με τον ίδιο τρόπο. Η σκέψη της Τουρκίας ξεκάθαρα δεν ευθυγραμμίζεται με αυτό. Θα ήμουν πολύ χαρούμενος εάν η Τουρκία αναθεωρούσε την προσέγγισή της. - Το ΔΝΤ στηρίζει χαμηλότερα πλεονάσματα: «Ο στόχος για πλεόνασμα 3,5% είναι μια πολιτική που προέρχεται από μια διαφορετική εποχή - που υπήρχε πραγματική ανησυχία σχετικά με την αξιοπιστία της χώρας και οι πιστωτές δεν είχαν εμπιστοσύνη. Σήμερα η κατάσταση δεν είναι έτσι. Έχουμε την υποστήριξη του ΔΝΤ, το Ταμείο έχει δηλώσει πολύ καθαρά γιατί οι στόχοι των πρωτογενών πλεονασμάτων πρέπει να μειωθούν. Από τη μείωση αυτή το 80% θα κατευθυνθεί στη μείωση των φόρων και το 20% στη μείωση της φτώχειας και για κοινωνικές ανάγκες». - Για τα Δυτικά Βαλκάνια: «Να διευκρινίσω πως ως αρχηγός της αντιπολίτευσης είχα αντιταχθεί στη συμφωνία των Πρεσπών, για πολύ συγκεκριμένους λόγους, είχα κάνει επίσης ό,τι περνούσε από το χέρι μου ώστε η συμφωνία να μην κυρωθεί από το κοινοβούλιο. Είχα, επίσης, πει δημοσίως πως μόλις η συμφωνία κυρωθεί υπάρχουν πολύ λίγα που μπορούμε να κάνουμε για να την αλλάξουμε και ότι θα πρέπει να τη σεβαστώ όταν θα αναλάβω την εξουσία, και αυτό έχω κάνει». «Βοηθάμε τις εταιρείες μας, διασφαλίζουμε πως προστατεύουν τα εμπορικά σήματά τους και θα εργαζόμαστε προς αυτή την κατεύθυνση πολύ συστηματικά. Την ίδια στιγμή έχουμε πει δημοσίως πως είναι προς το συμφέρον μας να προσδεθούν τα Δυτικά Βαλκάνια στην Ευρωπαϊκή Ένωση. Όσον αφορά δε την Αλβανία, πρέπει να γίνουν σεβαστά τα δικαιώματα της Ελληνικής Εθνικής Μειονότητας. Είμαστε μια χώρα με αυτοπεποίθηση που έχει πρωταγωνιστικό ρόλο στην περιοχή και επιθυμεί να συμβάλλει σε μια εμπροσθοβαρή ατζέντα για την επόμενη δεκαετία». - Εμβάθυνση στρατηγικής συνεργασίας:  Ο Κυριάκος Μητσοτάκης αναφέρθηκε στην εμβάθυνση στρατηγικής συνεργασίας με τις ΗΠΑ για την οποία υπάρχει, πλέον, ευρύτατη και διακομματική στήριξη στην Ελλάδα μετά και τη στροφή ΣΥΡΙΖΑ. Πηγή: ΑΜΠΕ",https://www.naftemporiki.gr/story/1548434/k-mitsotakis-akuri-eoli-kai-geografika-geloia-i-sumfonia-tourkias-libuis
Politics,naftemporiki.gr,Μαξίμου: Τι «πήρε» ο Πρωθυπουργός από τη συνάντηση με τον Τραμπ,"Τετάρτη, 08 Ιανουαρίου 2020 10:28",naftemporiki.gr,"«Εξαιρετική» χαρακτήρισε το Μαξίμου τη συνάντηση του πρωθυπουργού Κυριάκου Μητσοτάκη με τον Αμερικανό πρόεδρο Ντόναλντ Τραμπ, επισημαίνοντας ότι «δόθηκε η ευκαιρία να επανεπιβεβαιωθεί το άριστο επίπεδο των διμερών σχέσεων και να συζητηθούν τρόποι ενίσχυσής τους». Σύμφωνα με κυβερνητικές πηγές, στη συνάντηση αναλύθηκε το σύνολο του πλέγματος των σχέσεων των δύο χωρών, οι οποίες - κατά το Μαξίμου - διάγουν αυτή την περίοδο την καλύτερή τους φάση. «Είμαι πολύ ικανοποιημένος από την σημερινή συνάντηση με τον πρόεδρο Τραμπ» ανέφερε ο Πρωθυπουργός συνομιλώντας με δημοσιογράφους, αμέσως μετά την επίσκεψη στον Λευκό Οίκο. Όπως επισήμαναν κυβερνητικοί παράγοντες, κατά τη συνάντηση υπογραμμίστηκε ότι η στρατηγική συνεργασία με τιςΗΠΑθα συνεχιστεί και θα επεκταθεί σε όλους τους τομείς που θεωρούνται πρώτης προτεραιότητας, όπως οι επενδύσεις και ο αμυντικός τομέας «καθώς οι δύο χώρες μοιράζονται ένα κοινό όραμα για την ευρύτερη περιοχή της Ανατολικής Μεσογείου». Κατά τους ίδιους κύκλους, ο Πρωθυπουργός ανέλυσε στον Αμερικανό πρόεδρο την κατάσταση στην Ανατ. Μεσόγειο και ανέπτυξε τις θέσεις της χώρας μας για τις παράνομες και προκλητικές τουρκικές ενέργειες, συμπεριλαμβανομένων των μνημονίων που έχει υπογράψει η Τουρκία με τη Λιβύη, οι οποίες - όπως τόνισε - αποσταθεροποιούν ολόκληρη την ισορροπία στην περιοχή. «Καμιά ανοχή σε παραβίαση των κυριαρχικών μας δικαιωμάτων» «Τέθηκαν εμφατικά όλα τα ζητήματα που αφορούν τα ελληνικά κυριαρχικά δικαιώματα. Έγινε ξεκάθαρο στην αμερικανική πλευρά ότι δεν θα δείξουμε καμιά ανοχή σε παραβίαση των κυριαρχικών μας δικαιωμάτων» δήλωσε σε δημοσιογράφους ο Κυριάκος Μητσοτάκης και πρόσθεσε: «Είχαμε μια επιβεβαίωση των ήδη εξαιρετικών ελληνοαμερικανικών σχέσεων, ξεκάθαρες δημόσιες τοποθετήσεις για την πορεία της ελληνικής οικονομίας και μία πολύ καλύτερη κατανόηση και του ίδιου του προέδρου Τραμπ για τις γεωπολιτικές προκλήσεις της περιοχής και πως μπορούμε να είμαστε μέρος της λύσης και όχι του προβλήματος». Σύμφωνα με το Μαξίμου, συζητήθηκαν, επίσης, τα τεκταινόμενα στο πλαίσιο της διαδικασίας επίλυσης του Κυπριακού, ενώ από τον Πρωθυπουργό τονίστηκε εκ νέου ότι η συνεργασία της Ελλάδας με το Ισραήλ και την Κύπρο και η υλοποίηση του αγωγού East Med δεν στρέφεται εναντίον κανενός και αποτελεί έργο ειρήνης και ανάπτυξης στο οποίο όλοι μπορούν να συμμετέχουν. Ρητή - όπως ανέφεραν κυβερνητικές πηγές - υπήρξε η διαβεβαίωση του Αμερικανού προέδρου για τη συνεχιζόμενη στήριξή του στη στενή τριμερή συνεργασία. Οι δύο πλευρές συμφώνησαν ότι «κοινός στόχος πρέπει να παραμείνει η διασφάλιση της σταθερότητας στην ευρύτερη περιοχή και ότι πρέπει να συνεργαστούμε για να αποτρέψουμε ή να περιορίσουμε προκλητικές ενέργειες που αυξάνουν την ένταση».  Ο Πρωθυπουργός ανέλυσε παράλληλα τις ενέργειες της κυβέρνησης για την βελτίωση του οικονομικού κλίματος στην Ελλάδα, με την απλοποίηση των διαδικασιών επενδύσεων, έχοντας σαν πρότυπο την επένδυση στο Ελληνικό αλλά και την υλοποίηση του εθνικού προγράμματος ιδιωτικοποιήσεων, τονίζοντας ότι ο τομέας της αμυντικής συνεργασίας είναι εξίσου σημαντικός για ΗΠΑ και Ελλάδα.  Ο κ. Μητσοτάκης δήλωσε ότι ξεκινάει σύντομα η διαπραγμάτευση για τη συμμετοχή της Ελλάδας στο πρόγραμμα των F-35 με στόχο την απόκτηση μιας μοίρας αεροσκαφών νέας τεχνολογίας. Στόχος είναι με βάση και τις δημοσιονομικές δυνατότητες της χώρας, αμέσως μετά την ολοκλήρωση της αναβάθμισης των F-16, να προχωρήσει η προμήθεια των F-35. Αυτό αναμένεται να γίνει με βάση και τις δυνατότητες παραγωγής των F-35 από το 2024 και μετά. «Η γεωστρατηγική θέση της χώρας μας, ως πυλώνα σταθερότητας εν μέσω περιοχών κρίσεων που αναμενόμενα ενδιαφέρουν τις ΗΠΑ, είναι δεδομένη και θα πρέπει να αξιοποιηθεί περαιτέρω στο πλαίσιο της στρατηγικής μας σχέσης» ανέφεραν κυβερνητικές πηγές. Στη συνάντηση συμφωνήθηκε, τέλος, η συνεργασία στον τομέα της Παιδείας θα πρέπει να ενισχυθεί και μέσω της ενδυνάμωσης του πλέγματος εκατέρωθεν υποτροφιών. Με αυτή τη στόχευση, το υπουργείο Παιδείας έχει δρομολογήσει, σε συνεργασία και με την πρεσβεία των ΗΠΑ στην Ελλάδα, την προώθηση διμερών προγραμμάτων για όλες τις εκπαιδευτικές βαθμίδες. Μεταξύ αυτών και πρόγραμμα που στοχεύει στην διευκόλυνση της προσέγγισης Αμερικανικών και Ελληνικών Πανεπιστημίων, ώστε να δρομολογηθούν μακροπρόθεσμες συνέργειες όπως η εκπόνηση κοινών προγραμμάτων σπουδών, η συμμετοχή αλλοδαπών φοιτητών σε ξενόγλωσσα και θερινά προγράμματα στη χώρα μας, η ανταλλαγή φοιτητών, ακαδημαϊκών, ερευνητών και τεχνογνωσίας και άλλες μορφές συνεργασίας που τα ίδια τα ιδρύματα θα αποφασίσουν. naftemporiki.gr",https://www.naftemporiki.gr/story/1548521/maksimou-ti-pire-o-prothupourgos-apo-ti-sunantisi-me-ton-tramp
Politics,naftemporiki.gr,Κυβερνητικές πηγές: Σε ανοιχτή γραμμή Σταϊκούρας-ΔΝΤ για το κλείσιμο του γραφείου στην Αθήνα,"Τρίτη, 07 Ιανουαρίου 2020 22:02",naftemporiki.gr,"Ο υπουργός Οικονομικών Χρήστος Σταϊκούρας έχει έρθει ήδη σε επικοινωνία με το Δ.Ν.Τ προκειμένου να ξεκινήσουν οι διαδικασίες για το κλείσιμο του Γραφείου του Ταμείου στην Αθήνα, όπως αναφέρουν κυβερνητικές πηγές, σε συνέχεια της κοινής απόφασης του πρωθυπουργού Κυριάκου Μητσοτάκη και της Γενικής Διευθύντριας του Ταμείου Κρισταλίνα Γκεοργκίεβα. Παράλληλα, ο σχεδιασμός του υπουργείου Οικονομικών και τουΟΔΔΗΧπροβλέπει την αποπληρωμή, εντός του 2020, ενός ακόμη τμήματος του υπολοίπου του δανείου του Δ.Ν.Τ..",https://www.naftemporiki.gr/story/1548456/kubernitikes-piges-se-anoixti-grammi-staikouras-dnt-gia-to-kleisimo-tou-grafeiou-stin-athina
Politics,naftemporiki.gr,Συνεδριάζει το μεσημέρι το Πολιτικό Συμβούλιο του ΣΥΡΙΖΑ,"Τετάρτη, 29 Απριλίου 2020 10:21",naftemporiki.gr,"Συνεδριάζει σήμερα το Πολιτικό Συμβούλιο τουΣΥΡΙΖΑ- Προοδευτική Συμμαχία. Η συνεδρίαση θα πραγματοποιηθεί στις 12:00, μέσω τηλεδιάσκεψης.",https://www.naftemporiki.gr/story/1594173/sunedriazei-to-mesimeri-to-politiko-sumboulio-tou-syriza
Politics,naftemporiki.gr,N. Φίλης: Αχρείαστο υγειονομικό ρίσκο με το άνοιγμα των σχολείων για ένα 10ήμερο,"Τετάρτη, 29 Απριλίου 2020 22:40",naftemporiki.gr,"Βεβιασμένη χαρακτηρίζει την απόφαση της κυβέρνησης για επαναλειτουργία των σχολείων ο αρμόδιος τομεάρχης τουΣΥΡΙΖΑ,Νίκος Φίλης, επαναλαμβάνοντας τη θέση της αξιωματικής αντιπολίτευσης για αχρείαστο υγειονομικό ρίσκο. Ασκεί επίσης έντονη κριτική για την απουσία διαλόγου κυβέρνησης με τις πολιτικές δυνάμεις και συμπληρώνει πως αποφάσισε με αυτή τη στάση να «να σπάσει μονομερώς τη μέχρι τώρα συναίνεση που υπήρχε μεταξύ των πολιτικών δυνάμεων για την αντιμετώπιση της πανδημίας». Στην ανακοίνωσή του ο αρμόδιος τομεάρχης αναφέρει: Η κυβέρνηση αποφάσισε για πολιτικούς λόγους να αναλάβει μόνη της το μεγάλο και αχρείαστο υγειονομικό ρίσκο της επαναλειτουργίας των γυμνασίων και της α΄και β΄ λυκείου. Κι αυτό, παρά τη διάσταση απόψεων στον ιατρικό κόσμο και την αντίθεση ή τις επιφυλάξεις της αντιπολίτευσης.  Εκφράζει τις αντιρρήσεις του ΣΥΡΙΖΑ, σημειώνοντας ότι τα σχολεία ανοίγουν με ανεπαρκείς σχολικές υποδομές, διαστάσεις αιθουσών και προαυλίων, συγχρωτισμός ανάμεσα στα παιδιά, υψηλός μέσος όρος ηλικίας εκπαιδευτικών, υποκείμενα νοσήματα, καμία πρόβλεψη για τεστ στους εκπαιδευτικούς, επιστροφή χιλιάδων αναπληρωτών εκπαιδευτικών στην υπηρεσία τους από τον τόπο κατοικίας τους, διακινδύνευση οικογενειών μετά την επιστροφή των παιδιών στα σπίτια τους, εκπαιδευτικοί με παιδιά στο δημοτικό κλπ.  Φαίνεται ότι, εισακούστηκε, τουλάχιστον, για τα σχολεία Ειδικής Αγωγής και μερικώς για τα δημοτικά, τα οποία ενδεχομένως να (μην) ανοίξουν την 1η Ιουνίου, συμπληρώνει. Ακολούθως σημειώνει, ότι αποφάσεις της κυβέρνησης και οι υποστηρικτικές εξηγήσεις του κυρίου Τσιόδρα «δεν μας έπεισαν ότι υπάρχει ολοκληρωμένο και ασφαλές σχέδιο για ένα τέτοιο εγχείρημα» και παραθέτει την διεθνή εμπειρία: «ΟιΗΠΑκαι πολλές ευρωπαϊκές χώρες επιλέγουν την αντίθετη πορεία και ανοίγουν τα σχολεία τον Σεπτέμβριο. ΣτηΓερμανία,κρατίδια ξανακλείνουν τα Λύκεια μόλις διαπίστωσαν ότι αυξήθηκαν τα κρούσματα εξαιτίας του βεβιασμένου ανοίγματός τους. Στο Βέλγιο εξαγγέλλουν τη δωρεάν προμήθεια όλου του πληθυσμού με μάσκες, ενώ, ταυτόχρονα διενεργούν 25.000 τεστ για τον ιό ημερησίως, ακριβώς για να προλάβουν μια νέα «σχολική» έξαρση. Εδώ έχουν γίνει μόνο 72.000 από την αρχή της πανδημίας και ο σχεδιασμός παραμένει ακλόνητος! Και βέβαια ούτε λόγος για δωρεάν διανομή μασκών και υλικών προφύλαξης, όπως προτείνει ο ΣΥΡΙΖΑ». Προβλέπει δε, ότι «το άνοιγμα των σχολείων για μόλις 10 ημέρες πραγματικού χρόνου μαθημάτων και με πλήθος εξαιρέσεων που καθιστούν προαιρετική την προσέλευση των μαθητών, είναι βέβαιο ότι σε πολλές περιπτώσεις θα καταλήξει σε θέατρο του παραλόγου! Θα έχουμε ανοιχτά σχολεία-φαντάσματα, μόνο και μόνο για να μπορεί η κυβέρνηση να σκηνοθετεί μια επίπλαστη κανονικότητα, με το μάτι στραμμένο στην πολιτική εκμετάλλευση της πανδημίας». Κλείνοντας, ο τομεάρχης Παιδείας του ΣΥΡΙΖΑ, καλεί την κυβέρνηση να επανεξετάσει τις αποφάσεις της: «Δεν υπάρχει το παραμικρό παιδαγωγικό επιχείρημα γιατί επιβάλλονται και τι εξυπηρετούν δέκα όλες κι όλες μέρες σχολείου. Αυτό που υπάρχει, είναι ο βαρύς εθισμός αυτής της κυβέρνησης στον ετσιθελισμό, τον κυνισμό και την αλαζονεία της εξουσίας. Η εξάρτησή της και οι αιμομικτικές σχέσεις με παντός είδους ιδιωτικά συμφέροντα, τύπου βάουτσερ και όχι μόνο,  ειδικά στο χώρο της παιδείας. Δυστυχώς, αυτή τη φορά  η κυβέρνηση επέλεξε να παίξει τα  ευτελή  πολιτικά της παιχνίδια πάνω  στην υγεία εκατοντάδων χιλιάδων παιδιών, εκπαιδευτικών και των οικογενειών τους. Κρίμα!» naftemporiki.gr",https://www.naftemporiki.gr/story/1594495/n-filis-axreiasto-ugeionomiko-risko-me-to-anoigma-ton-sxoleion-gia-ena-10imero
Politics,naftemporiki.gr,"ΚΙΝΑΛ για ΟΤΕ: Αντί του διαλόγου, συλλήψεις με ψευδείς μηνύσεις","Τετάρτη, 08 Ιανουαρίου 2020 10:35",naftemporiki.gr,"Για στήριξη της κυβέρνησης στην εργοδοτική ασυδοσία και για αυταρχισμό της διοίκησης του ΟΤΕ κάνει λόγο το Κίνημα Αλλαγής σχετικά με  μηνύσεις που οδήγησαν σε συλλήψεις συνδικαλιστών . «Συνεχίζοντας τον κατήφορο του αυταρχισμού, η Διοίκηση του ΟΤΕ επέλεξε να αντιμετωπίσει τις κινητοποιήσεις των εργαζομένων που ζητούν διάλογο για συλλογική σύμβαση και προστασία της απασχόλησης, με μηνύσεις που οδήγησαν σε συλλήψεις συνδικαλιστών στην Θεσσαλονίκη» αναφέρει σε ανακοίνωσή του το ΚΙΝΑΛ. Και προσθέτει: «Τα φαινόμενα αυτά δεν είναι τυχαία. Είναι το αποτέλεσμα της ολόπλευρης στήριξης της Κυβέρνησης στην εργοδοτική ασυδοσία. Ως εδώ. Η καταστολή των συνδικαλιστικών αγώνων δεν μπορεί να αποτελεί την ‘’κανονικότητα’’ στην Ελλάδα».",https://www.naftemporiki.gr/story/1548524/kinal-gia-ote-anti-tou-dialogou-sullipseis-me-pseudeis-minuseis
Politics,naftemporiki.gr,Στον Λευκό Οίκο ο πρωθυπουργός Κυριάκος Μητσοτάκης,"Τρίτη, 07 Ιανουαρίου 2020 21:21",naftemporiki.gr,"Έφθασε λίγο μετά τις 9 το βράδυ (ώρα Ελλάδος) στον Λευκό Οίκο, ο πρωθυπουργός Κυριάκος Μητσοτάκης συνοδευόμενος από τη σύζυγό του Μαρέβα Γκραμπόφσκι - Μητσοτάκη, όπου τους υποδέχθηκαν ο Πρόεδρος τωνΗΠΑΝτόναλντ Τραμπ και η σύζυγός του Μελάνια. Σε εξέλιξη βρίσκεται η συνάντηση του πρωθυπουργού Κυριάκου Μητσοτάκη με τον Πρόεδρο των ΗΠΑ Ντόναλντ Τραμπ στο Οβάλ Γραφείο ενώ στη συνέχεια θα ακολουθήσει διευρυμένη συνάντηση μεταξύ των δύο αντιπροσωπειών. Σημειώνεται πως στη συνάντηση από αμερικανικής πλευράς θα είναι παρών, μεταξύ άλλων, ο αντιπρόεδρος των ΗΠΑ Μάικ Πενς και οι υπουργοί Εξωτερικών Μάικ Πομπέο και Εμπορίου Γουίλμπουρ Ρος. Από την ελληνική πλευρά, στη συνάντηση θα παρευρεθούν ο υπουργός Εξωτερικών Νίκος Δένδιας, ο υπουργός Εθνικής Άμυνας Νίκος Παναγιωτόπουλος, ο υπουργός Ανάπτυξης και Επενδύσεων Άδωνις Γεωργιάδης, η υπουργός Παιδείας και Θρησκευμάτων Νίκη Κεραμέως, ο υφυπουργός Εξωτερικών με αρμοδιότητα την οικονομική διπλωματία Κώστας Φραγκογιάννης και ο υφυπουργός Παρά τω Πρωθυπουργώ Στέλιος Πέτσας. Όπως ανακοινώθηκε μετά τη συνάντηση δεν θα υπάρξει συνέντευξη τύπου. Ο πρωθυπουργός επισκέπτεται τον Λευκό Οίκο σε μια συγκυρία που, όπως έχει τονίσει ο κ. Μητσοτάκης, οι ελληνοαμερικανικές σχέσεις βρίσκονται στο καλύτερο επίπεδο που ήταν ποτέ. Τόσο η ψήφιση του Eastmed Act από το Κογκρέσο και η υπογραφή του από τον Αμερικανό Πρόεδρο, όσο και οι θέσεις του Στέιτ Ντιπάρτμεντ και του Αμερικανού πρέσβη στην Αθήνα Τζέφρι Πάιατ εναντίον της δήθεν συμφωνίας Τουρκίας - Λιβύης ενισχύουν τις ελληνικές θέσεις, την ώρα που η Τουρκία έχει οδηγηθεί, όπως έχει σημειώσει ο κ. Μητσοτάκης, στην απόλυτη απομόνωση.",https://www.naftemporiki.gr/story/1548448/ston-leuko-oiko-o-prothupourgos-kuriakos-mitsotakis
Politics,naftemporiki.gr,Φ. Γεννηματά: Στον «αέρα» 400.000 εργαζόμενοι σε επισιτισμό-τουριστικά καταστήματα,"Τρίτη, 07 Ιανουαρίου 2020 15:05",naftemporiki.gr,"«Το 2020 δεν ξεκίνησε καλά για τους εργαζομένους, με ευθύνη της κυβέρνησης. Ξεκινά με απολύσεις στον ΟΤΕ και 400.000 εργαζόμενους, σερβιτόρους και ντελιβεράδες, στον ""αέρα"". Οι πολιτικές της Νέας Δημοκρατίας ενισχύουν την εργοδοτική αυθαιρεσία» δήλωσε σήμερα η πρόεδρος του Κινήματος Αλλαγής, Φώφη Γεννηματά, μετά τις διαδοχικές συναντήσεις της στη Χαριλάου Τρικούπη με αντιπροσωπεία του προεδρείου της ΟΜΕ-ΟΤΕ και της Ομοσπονδίας Επισιτιστικών Σωματείων. Η κ. Γεννηματά δεσμεύτηκε ότι το Κίνημα Αλλαγής θα στηρίξει τους αγώνες των εργαζομένων, φέρνοντας τα αιτήματά τους στη Βουλή. Οι εργαζόμενοι στον ΟΤΕ πραγματοποιούν απεργία διαρκείας από τις 21 Δεκεμβρίου, ενάντια στις καταχρηστικές απολύσεις και την παραβίαση της Συλλογικής Σύμβασης Εργασίας από τη διοίκηση του Ομίλου, όπως υποστηρίζουν. Σύμφωνα με την πρόεδρο του Κινήματος Αλλαγής, «η υψηλή κερδοφορία του ΟΤΕ δυστυχώς δεν μεταφράζεται σε βελτίωση της ποιότητας των υπηρεσιών και σε ενίσχυση της προοπτικής της εταιρείας. Παράλληλα, η διοίκηση δεν συνδιαλέγεται με τους εργαζόμενους για την υπογραφή της σύμβασης και προχωρεί σε απολύσεις». Η Φώφη Γεννηματά κάλεσε την κυβέρνηση «να παρέμβει αποφασιστικά, να μη παριστάνει τον ανεύθυνο παρατηρητή. Είναι δική της νομοθεσία που ενισχύει την εργοδοτική ασυδοσία» υποστήριξε. Στη συνάντησή της με την Ομοσπονδία Επισιτιστικών Σωματείων, η πρόεδρος του ΚΙΝΑΛ επέκρινε την κυβέρνηση, καθώς, όπως είπε, «αρνείται να κηρύξει υποχρεωτική τη σύμβαση που αφορά τους εργαζόμενους στον επισιτισμό και στα τουριστικά καταστήματα. Στον ""αέρα"" είναι 400.000 εργαζόμενοι, ανάμεσά τους σερβιτόροι και ντελιβεράδες. ΗΝΔοδηγεί στον αθέμιτο ανταγωνισμό τις επιχειρήσεις του τουρισμού, τιμωρεί τους εργαζομένους και τους συνεπείς εργοδότες, επιβραβεύει αυτούς που επιδιώκουν την ασυδοσία» επισήμανε. Επιπλέον, μίλησε για εμπαιγμό σε βάρος των ανέργων της Thomas Cook, με την καθυστέρηση εφαρμογής των στοιχειωδών μέτρων που νομοθετήθηκαν, και τόνισε πως στέκεται στο πλάι των εργαζόμενων για να μην υλοποιηθούν αυτοί οι σχεδιασμοί.",https://www.naftemporiki.gr/story/1548373/f-gennimata-ston-aera-400000-ergazomenoi-se-episitismo-touristika-katastimata
Politics,naftemporiki.gr,Βουλή: Αύριο η συζήτηση των πολιτικών αρχηγών για τις οικονομικές επιπτώσεις του Covid-19,"Τετάρτη, 29 Απριλίου 2020 21:13",naftemporiki.gr,"Η κυβερνητική πολιτική σχετικά με τις οικονομικές επιπτώσεις της υγειονομικής κρίσης στην Ελλάδα είναι το αντικείμενο της συζήτησης που έχει προγραμματιστεί να γίνει στις 11 π.μ. της Πέμπτης στην Ολομέλεια της Βουλής. Η συζήτηση γίνεται κατόπιν αιτήματος του Πρωθυπουργού, Κυριάκου Μητσοτάκη, σύμφωνα με το άρθρο 142Α του Κανονισμού της Βουλής, που αφορά σε «Ανακοινώσεις και δηλώσεις της κυβέρνησης ενώπιον της Βουλής». Στην εθνική αντιπροσωπεία θα απευθυνθεί ο πρωθυπουργός και δικαίωμα να λάβουν τον λόγο και να αναπτύξουν τις απόψεις τους θα έχουν και οι πρόεδροι των Κοινοβουλευτικών Ομάδων της αντιπολίτευσης. Συζήτηση, κατόπιν αιτήματος του πρωθυπουργού Κυριάκου Μητσοτάκη, σύμφωνα με το άρθρο 142Α του Κανονισμού της Βουλής, είχε γίνει και τον περασμένο Φεβρουάριο, με αντικείμενο την ενημέρωση του Σώματος για την κυβερνητική πολιτική σχετικά με τα εργασιακά θέματα. Πηγή: ΑΜΠΕ",https://www.naftemporiki.gr/story/1594466/bouli-aurio-i-suzitisi-ton-politikon-arxigon-gia-tis-oikonomikes-epiptoseis-tou-covid-19
Politics,naftemporiki.gr,Συνεδριάζει μέσω τηλεδιάσκεψης το υπουργικό συμβούλιο,"Τετάρτη, 29 Απριλίου 2020 11:31",naftemporiki.gr,"Σε εξέλιξη βρίσκεται από τις 11 το πρωί, μέσω τηλεδιάσκεψης, η συνεδρίαση του υπουργικού συμβουλίου, υπό την προεδρία του πρωθυπουργού Κυριάκου Μητσοτάκη. Στη συνεδρίαση του υπουργικού συμβουλίου θα γίνει ενημέρωση για υγειονομικά και οικονομικά θέματα σχετικά με τον COVID-19, θα παρουσιαστεί το νομοσχέδιο του υπουργείου Ανάπτυξης και Επενδύσεων για την αντιμετώπιση του παράνομου εμπορίου, καθώς επίσης και το νομοσχέδιο υπουργείου Περιβάλλοντος και Ενέργειας για χωροταξία και πολεοδομία. Τα άλλα θέματα της συνεδριάσης είναι:",https://www.naftemporiki.gr/story/1594209/sunedriazei-meso-tilediaskepsis-to-upourgiko-sumboulio
Politics,naftemporiki.gr,Στο Σκοπευτήριο της Καισαριανής την Πρωτομαγιά ο Δ. Κουτσούμπας,"Τετάρτη, 29 Απριλίου 2020 08:35",naftemporiki.gr,"Το Σκοπευτήριο της Καισαριανής, θα επισκεφθεί την Παρασκευή 1η του Μάη και ώρα 10.30 π.μ., ο γενικός γραμματέας της ΚΕ τουΚΚΕΔημήτρης Κουτσούμπας, προκειμένου να καταθέσει στεφάνι.",https://www.naftemporiki.gr/story/1594132/sto-skopeutirio-tis-kaisarianis-tin-protomagia-o-d-koutsoumpas
Politics,naftemporiki.gr,ΚΙΝΑΛ: Χωρίς διαγνωστικά τεστ η επιστροφή στην καθημερινότητα είναι κενό γράμμα,"Τετάρτη, 29 Απριλίου 2020 21:07",naftemporiki.gr,"Tην απουσία των απαραίτητων test για την ασφαλή επιστροφή των μαθητών στα θρανία, επισημαίνει το Κίνημα Αλλαγής τονίζοντας πως όλα θα δοκιμαστούν στην πράξη. «Χωρίς πολιτική και σχέδιο για τα τεστ, κάθε πείραμα επιστροφής στην καθημερινότητα μοιάζει κενό γράμμα, που κρύβει κινδύνους για όλες τις κοινωνικές, ηλικιακές και επαγγελματικές ομάδες, αλλά κυρίως, για τον ευάλωτο πληθυσμό, όπως είχαμε εγκαίρως επισημάνει», αναφέρει το Κίνημα Αλλαγής. Επαναφέρει τη πρότασή του για τη δημιουργία του Δικτύου Πρώτης Γραμμής και για τεστ ακόμη και στο σπίτι καλώντας την κυβέρνηση να ανακοινώσει ειδικό επιχειρησιακό σχέδιο για αυτό. Ταυτόχρονα, η δωρεάν παροχή μάσκας και αντισηπτικών σε νοσοκομεία, ιδρύματα, κοινωνικές δομές είναι αυτονόητη και απαραίτητη. Σχετικά με τις μάσκες το Κίνημα Αλλαγής καταθέτει επίκαιρη ερώτηση υπογραμμίζοντας ότι η τιμή των μασκών μιας χρήσης έχει εκτοξευθεί το τελευταίο διάστημα ενώ προσθέτει πως για να αποφευχθούν παρόμοια φαινόμενα αισχροκέρδειας να συμπεριλαμβάνεται, ως έσχατη λύση, το μέτρο της διατίμησης. Το Κίνημα Αλλαγής κατηγορεί την κυβέρνηση και τονΣΥΡΙΖΑπως καλλιεργούν τυχοδιωκτικά σενάρια εκλογών . «Τα πρόσφατα σχόλια του προέδρου του ΣΥΡΙΖΑ για λουκέτα, ύφεση και αναπόφευκτες εκλογές μέσα στο έτος, έρχονται να προστεθούν στις διαρροές και τα σενάρια της κυβέρνησης. Φαίνεται ότι Μέγαρο Μαξίμου και ΣΥΡΙΖΑ βρίσκουν χρόνο μέσα σε μια περίοδο δοκιμασίας να κάνουν εκλογικούς σχεδιασμούς και μικροκομματικούς υπολογισμούς. Μια τέτοια στάση δείχνει μόνο τυχοδιωκτισμό και περιφρόνηση στην αγωνία των πολιτών», αναφέρει συγκεκριμένα.",https://www.naftemporiki.gr/story/1594465/kinal-xoris-diagnostika-test-i-epistrofi-stin-kathimerinotita-einai-keno-gramma
Politics,naftemporiki.gr,ΚΚΕ υπέρ Λαφαζάνη για τους πλειστηριασμούς,"Τετάρτη, 08 Ιανουαρίου 2020 10:57",naftemporiki.gr,"Την κατάργηση του νομοθετικού πλαισίου που καθιστά ιδιώνυμο αδίκημα τις κινητοποιήσεις κατά των πλειστηριασμών ζητεί τοΚΚΕ,καταδικάζοντας παράλληλα «την παραπομπή του Παναγιώτη Λαφαζάνη και άλλων αγωνιστών σε δίκη για τη δράση τους ενάντια στους πλειστηριασμούς». Σε ανακοίνωσή του το ΚΚΕ επισημαίνει ότι «οι απαράδεκτες αυτές πρακτικές στοχεύουν στον εκφοβισμό του λαού και για το θέμα των πλειστηριασμών της λαϊκής κατοικίας, που το επόμενο διάστημα θα πάρουν την μορφή χιονοστιβάδας. Απαιτεί να καταργηθεί το νομοθετικό πλαίσιο που καθιστά ιδιώνυμο αδίκημα τις κινητοποιήσεις ενάντια στους πλειστηριασμούς, που θεσπίστηκε επίΣΥΡΙΖΑκαι διατηρεί η σημερινή κυβέρνηση της Ν.Δ».  ",https://www.naftemporiki.gr/story/1548530/kke-uper-lafazani-gia-tous-pleistiriasmous
Politics,naftemporiki.gr,Τηλεφωνική συνομιλία Αλ. Τσίπρα με τον πρόεδρο του SPD,"Τετάρτη, 29 Απριλίου 2020 13:08",naftemporiki.gr,"Τηλεφωνική επικοινωνία με τον πρόεδρο του συγκυβερνώντος κόμματος SPD στηΓερμανία,Νόρμπερτ Βάλτερ-Μπόργιανς με αντικείμενο την αντιμετώπιση της πανδημίας και της οικονομικής κρίσης είχε σήμερα ο πρόεδρος τουΣΥΡΙΖΑΑλέξης Τσίπρας. Ο κ. Τσίπρας καλωσόρισε τις πρόσφατες δηλώσεις του Γερμανού πολιτικού υπέρ του ευρωομολόγου, τονίζοντας τη σημασία που έχει η έγκαιρη θέσπισή του, όχι μόνο για την Ελλάδα αλλά για ολόκληρη την Ε.Ε. και τη συνοχή της. Κατά τη συνομιλία τους οι δύο πολιτικοί αντάλλαξαν απόψεις αναφορικά με τη σύσταση του Ταμείου Ανάκαμψης και την ισπανική πρόταση, ενώ συμφώνησαν στη σημασία προώθησης προοδευτικών πολιτικών που δεν θα επιτρέψουν να χρησιμοποιηθεί η κρίση ως νέα αφορμή για την αναδιάρθρωση της οικονομίας και των εργασιακών σχέσεων σε βάρος των εργαζομένων και των μικρομεσαίων επιχειρήσεων. Επίσης συμφώνησαν να πραγματοποιηθούν τηλεδιασκέψεις κατά την επόμενη περίοδο για ανταλλαγή απόψεων και συνεργασία μεταξύ των επιτελείων των δύο κομμάτων, με σκοπό την ενίσχυση των προοδευτικών μετώπων για κοινές διεκδικήσεις στην Ευρώπη.",https://www.naftemporiki.gr/story/1594254/tilefoniki-sunomilia-al-tsipra-me-ton-proedro-tou-spd
Politics,naftemporiki.gr,Μ. Βαρβιτσιώτης: Ο Πρωθυπουργός θα αναδείξει τον αποσταθεροποιητικό ρόλο της Τουρκίας,"Τρίτη, 07 Ιανουαρίου 2020 14:34",naftemporiki.gr,"Μήνυμα πως η Ελλάδα προσέρχεται στιςΗΠΑμε την ατζέντα ενός αξιόπιστου, σταθερού και διαχρονικού εταίρου , έστειλε ο αναπληρωτής υπουργός Εξωτερικών αρμόδιος για τα Ευρωπαϊκά Θέματα, Μιλτιάδης Βαρβιτσιώτης, με αφορμή την επίσκεψη του Έλληνα πρωθυπουργού στις ΗΠΑ. Μιλώντας στον ραδιοφωνικό σταθμό «Αθήνα 9,84», ο κ. Βαρβιτσιώτης χαρακτήρισε τη συνάντηση του Κυριάκου Μητσοτάκη με τον Αμερικανό Πρόεδρο Ντόναλντ Τραμπ ως μιας πρώτης τάξεως ευκαιρία να αναδειχθεί και στο επίπεδο του Λευκού Οίκου ο ρόλος της Τουρκίας ως αποσταθεροποιητικού παράγοντα, που παράγει ανασφάλεια και απειλεί ευθέως την ακεραιότητα χωρών - μελών του ΝΑΤΟ, όπως η Ελλάδα. Άλλωστε, όπως υπογράμμισε, έχει ήδη αναπτυχθεί ένας ευρύτερος συνασπισμός γύρω από τις θέσεις της Ελλάδας, μέσα από τις διμερείς και τριμερείς συμφωνίες της με τις χώρες της περιοχής. Ερωτηθείς για το ενδεχόμενο προσφυγής στη Χάγη, ο αναπληρωτής υπουργός εκτίμησε ότι η υπόθεση αυτή είναι ακόμα μακριά, καθώς δεν υπάρχουν οι προϋποθέσεις διαλόγου με την άλλη πλευρά. Σε κάθε περίπτωση, μια τέτοια προσφυγή δε θα είναι το πρώτο βήμα της Ελλάδας, πρόσθεσε. Τέλος, ο κ. Βαρβιτσιώτης υπογράμμισε ότι δεν είμαστε διατεθειμένοι να παίξουμε το παιχνίδι της Τουρκίας για στρατιωτικοποίηση των μεταξύ μας διαφορών, είμαστε όμως αποφασισμένοι να υπερασπιστούμε τα κυριαρχικά μας δικαιώματα, εφόσον χρειαστεί. naftemporiki.gr με πληροφορίες από ΑΜΠΕ  ",https://www.naftemporiki.gr/story/1548364/m-barbitsiotis-o-prothupourgos-tha-anadeiksei-ton-apostatheropoiitiko-rolo-tis-tourkias
Politics,naftemporiki.gr,Επισκόπηση Τύπου,"Τετάρτη, 29 Απριλίου 2020 06:51",naftemporiki.gr,"Διαβάστε τα πρωτοσέλιδα των εφημερίδων  εδώ . ΔΗΜΟΚΡΑΤΙΑ : "" Εξοδος με σχέδιο, αλλά χωρίς τεστ ""  ΕΛΕΥΘΕΡΟΣ ΤΥΠΟΣ:  "" Η Ελλάδα ανεβάζει τα ρολά! ""  Η ΑΥΓΗ : "" Πάρτε το πίσω "" Η ΕΦΗΜΕΡΙΔΑ ΤΩΝ ΣΥΝΤΑΚΤΩΝ : "" Εξοδος στα τυφλά λόγω οικονομίας ""  Η ΚΑΘΗΜΕΡΙΝΗ:  "" Το στοίχημα της ασφαλούς επανεκκίνησης"" ΡΙΖΟΣΠΑΣΤΗΣ : "" "" Δεν θα πληρώσουμε ξανά!"" το μήνυμα σε κυβέρνηση-εργοδοσία "" ΤΑ ΝΕΑ : "" Στα βαρέα γιατροί και νοσηλευτές "" ΕΣΤΙΑ : "" 4η Μαϊου: Eλεύθεροι υπό όρους"" ΟΙΚΟΝΟΜΙΚΟΣ ΤΥΠΟΣ Η ΝΑΥΤΕΜΠΟΡΙΚΗ:  "" Με επτά ""κλειδιά"" το unlock της αγοράς """,https://www.naftemporiki.gr/story/1594121/episkopisi-tupou
Politics,naftemporiki.gr,ΚΚΕ: Παρουσία - ντεκόρ του Έλληνα πρωθυπουργού ενώπιον των πολεμικών απειλών Τραμπ,"Τετάρτη, 08 Ιανουαρίου 2020 11:42",naftemporiki.gr,"Για «πανηγυρική χρεοκοπία της πολιτικής των κομμάτων του ευρωατλαντικού τόξου» που υποστηρίζουν ότι «η δήθεν προστασία των κυριαρχικών δικαιωμάτων της χώρας περνάει μέσα από τη στήριξη των επικίνδυνων αμερικανοΝΑΤΟϊκών σχεδιασμών» κάνει λόγο τοΚΚΕσε ανακοίνωσή του για τη χθεσινή συνάντηση του πρωθυπουργού Κυριάκου Μητσοτάκη με τον Αμερικανό πρόεδρο Ντόναλντ Τραμπ.  Σύμφωνα με το Κομμουνιστικό Κόμμα η χθεσινή συνάντηση αποτελεί την «επίσημη και πανηγυρική χρεοκοπία της τακτικής του εφησυχασμού, που καλλιέργησε τόσο η προηγούμενη κυβέρνηση τουΣΥΡΙΖΑόσο και η σημερινή της Ν.Δ., για τους ισχυρούς τάχα 'συμμάχους' που θα αποτελέσουν ασπίδα ενάντια στην τουρκική επιθετικότητα». «Η παρουσία - ντεκόρ του Έλληνα πρωθυπουργού ενώπιον των πολεμικών απειλών Τραμπ εναντίον του Ιράν είναι ενδεικτική του ρόλου, που επιφυλάσσουν για την Ελλάδα οιΗΠΑ,εκείνου του ορμητηρίου τους για να υλοποιούν τα σχέδια τους στην ευρύτερη περιοχή» τονίζει το ΚΚΕ. Επισημαίνει ακόμη πως «η εκκωφαντική σιωπή -για μια ακόμη φορά- ενός Αμερικάνου προέδρου απέναντι στην επιθετικότητα της Τουρκίας, δείχνει ότι αυτό που τους νοιάζει είναι να μη διαταραχθεί η συνοχή του ΝΑΤΟ, και μάλιστα σε μια περίοδο που κλιμακώνονται οι ανταγωνισμοί και αυξάνουν οι κίνδυνοι πολεμικής εμπλοκής». «Αυτή η πολιτική είναι που οδηγεί με μαθηματική ακρίβεια στη συνδιαχείριση στην Ανατολική Μεσόγειο υπό την εποπτεία των Αμερικάνων. Ν.Δ. και ΣΥΡΙΖΑ, με τη στήριξη του ΚΙΝΑΛ, προχώρησαν στη σύναψη της επικίνδυνης «αμυντικής» συμφωνίας Ελλάδας - ΗΠΑ και την επέκταση των ξένων βάσεων στην Ελλάδα. Αναβάθμισαν τη στρατιωτική συνεργασία με το Ισραήλ. Προχώρησαν σε ενεργειακές συμφωνίες που κανένα όφελος δεν έχουν για τον ελληνικό λαό και χωρίς την προηγούμενη ανακήρυξη ΑΟΖ» υποστηρίζει το ΚΚΕ προσθέτοντας πως «μοναδικό κριτήριό τους ήταν η συμμετοχή και του εγχώριου κεφαλαίου στην μοιρασιά που γίνεται στην περιοχή με την εκμετάλλευση και το αίμα των λαών». «Στην ουσία πρόκειται για μια κοινή εξωτερική πολιτική που σήμερα φανερώνει ακόμη περισσότερο τους τεράστιους κινδύνους για τον ελληνικό λαό» συνεχίζει το κόμμα, προσθέτοντας πως είχε προειδοποιήσει εδώ και καιρό για τις «πολύ ανησυχητικές » εξελίξεις.",https://www.naftemporiki.gr/story/1548543/kke-parousia-ntekor-tou-ellina-prothupourgou-enopion-ton-polemikon-apeilon-tramp
Politics,naftemporiki.gr,ΚΥΑ για τη χορήγηση επιδότησης ανεργίας σε ασφαλισμένους της Thomas Cook,"Τρίτη, 07 Ιανουαρίου 2020 14:22",naftemporiki.gr,"Αναρτήθηκε στη «Διαύγεια» η Κοινή Υπουργική Απόφαση (ΚΥΑ) σχετικά με τον καθορισμό των κριτηρίων για τη χορήγηση της τακτικής επιδότησης ανεργίας στους ασφαλισμένους που έχουν απασχοληθεί κατά το έτος 2019 σε επιχειρήσεις που συνδέονταν με την εταιρεία «Thomas Cook Group PLC». Σύμφωνα με την ΚΥΑ, δικαιούχοι της τακτικής επιδότησης ανεργίας με κατ' ελάχιστον 80 ημέρες εργασίας, αντί 100 ημερών, στην ασφάλιση κλάδου ανεργίας τουΟΑΕΔ,είναι οι ασφαλισμένοι που πληρούν, εκτός από τις γενικές προϋποθέσεις που αφορούν στην τακτική επιδότηση ανεργίας, σωρευτικά τις ακόλουθες προϋποθέσεις: Για τους δικαιούχους, η διάρκεια της τακτικής επιδότησης ανεργίας παρατείνεται κατά έναν μήνα, ήτοι ορίζεται σε τέσσερις μήνες και πέντε ημέρες. Η παράταση ισχύει και για όσους δικαιούχους, κατά τη δημοσίευση της παρούσας απόφασης, έχουν ήδη υποβάλει αίτηση ή έχουν υπαχθεί στην τακτική επιδότηση ανεργίας. Η σχετική δαπάνη δεν δύναται να υπερβεί τα 4.050.000 ευρώ. Επισημαίνεται ότι η συνολική δαπάνη, ύψους 4.050.000 ευρώ, κατανέμεται σε ετήσια βάση, ως εξής: Η ΚΥΑ υπογράφεται από τον υπουργό Τουρισμού Χάρη Θεοχάρη, τον υπουργό Εργασίας Γιάννη Βρούτση και τον υφυπουργό Οικονομικών Θεόδωρο Σκυλακάκη. naftemporiki.gr με πληροφορίες από ΑΜΠΕ",https://www.naftemporiki.gr/story/1548350/kya-gia-ti-xorigisi-epidotisis-anergias-se-asfalismenous-tis-thomas-cook
Politics,naftemporiki.gr,ΚΚΕ: Τώρα πιο δυνατά το μήνυμα «Μένουμε δυνατοί - Δεν μένουμε σιωπηλοί»,"Τρίτη, 28 Απριλίου 2020 20:56",naftemporiki.gr,"«Το  διάγγελμα του πρωθυπουργού  δείχνει ότι η κυβέρνηση θα συνεχίσει την ίδια τακτική και στη φάση της σταδιακής άρσης των μέτρων, θα συνεχίσει δηλαδή να μετακυλίει την ευθύνη στον λαό, αρνούμενη στην πράξη την κρατική ευθύνη για την πραγματική θωράκιση του δημόσιου συστήματος υγείας και την προστασία των εργαζομένων» σχολιάζει το ΚΚΕ. Όπως σημειώνει, το προηγούμενο διάστημα η κυβέρνηση προσπάθησε να μεταθέσει αποκλειστικά στην ατομική ευθύνη την αντιμετώπιση της πανδημίας, με στόχο να κρυφτούν οι μεγάλες κρατικές ανεπάρκειες, ιδιαίτερα στο δημόσιο σύστημα υγείας.  «Όμως, ό,τι κέρδισε ο λαός με την πειθαρχία και την αποφασιστικότητά του, υπάρχει κίνδυνος να χαθεί, αν η σταδιακή άρση των περιορισμών δεν συνοδευτεί με μέτρα προστασίας σε χώρους δουλειάς και εκπαίδευσης, στα μέσα μαζικής μεταφοράς κι άλλους χώρους συγχρωτισμού, αν δεν γίνουν μαζικά διαγνωστικά τεστ, αν δεν εντατικοποιηθούν οι έλεγχοι σε εργασιακούς χώρους». Κατά το ΚΚΕ, η άρση των μέτρων θα πρέπει να συνοδευτεί με την άμεση κατάργηση των «αντεργατικών διατάξεων και των περιορισμών λαϊκών ελευθεριών» που πέρασαν με τις Πράξεις Νομοθετικού Περιεχομένου. «Η επόμενη ημέρα πρέπει να βρει τον λαό, όχι απλά έξω από το σπίτι, αλλά πιο δυνατό, οργανωμένο, αποφασισμένο, για να αντιπαλέψει την προσπάθεια κυβέρνησης, ΕΕ και κεφαλαίου, να πληρώσουν και αυτή την κρίση οι εργαζόμενοι και οι λαοί. Το μήνυμα ""Μένουμε δυνατοί - Δεν μένουμε σιωπηλοί"", πρέπει να ακουστεί τώρα πιο δυνατά» τονίζει το Κομμουνιστικό Κόμμα.",https://www.naftemporiki.gr/story/1594077/kke-tora-pio-dunata-to-minuma-menoume-dunatoi-den-menoume-siopiloi
Politics,naftemporiki.gr,Αλ. Χαρίτσης για διάγγελμα: Δεν ακούσαμε λέξη για το πώς θα μείνει η κοινωνία όρθια,"Τετάρτη, 29 Απριλίου 2020 13:36",naftemporiki.gr,"«Περιμέναμε χτες από τον πρωθυπουργό στο διάγγελμά του να εξηγήσει ποια υγειονομικά στοιχεία έχουν αλλάξει και βάσει ποιων πρωτοκόλλων και ποιων προτεραιοτήτων ξεκινά η διαδικασία της επανόδου της κοινωνίας στην κανονικότητα», σχολίασε ο εκπρόσωπος Τύπου τουΣΥΡΙΖΑ,Αλέξης Χαρίτσης, μιλώντας στον ρ/σ «Αθήνα 98,4». Ο κ. Χαρίτσης είπε ότι στα μέτρα κατά της εξάπλωσης της πρωτοφανούς κρίσης της πανδημίας, τον πρώτο λόγο έχει η επιστημονική επιτροπή και γι' αυτό από την πρώτη στιγμή ο ΣΥΡΙΖΑ στήριξε τις αποφάσεις της. Άσκησε κριτική στην κυβέρνηση ότι «δείχνει να κινείται χωρίς σχέδιο και με τη λογική ""βλέποντας και κάνοντας"" -πέρα από το οικονομικό- και στο υγειονομικό πεδίο, το οποίο είναι δέκα φορές πιο επικίνδυνο». «Στο χθεσινό φλύαρο διάγγελμα του πρωθυπουργού δεν ακούσαμε λέξη για το πώς θα μείνει η κοινωνία όρθια μετά την κρίση της πανδημίας», τόνισε. Σχετικά με το άνοιγμα των σχολείων, έθεσε το ερώτημα «ποια εκπαιδευτική και επιστημονική σκοπιμότητα εξυπηρετεί και ποια τεκμηρίωση υπάρχει, αφού στην επιστημονική κοινότητα υπάρχει πολύ ισχυρή διχογνωμία για το αν και κατά πόσο θα έπρεπε να προχωρήσει». «Περιμέναμε τον πρωθυπουργό», πρόσθεσε, «να εξηγήσει στην ελληνική κοινωνία, η οποία έχει επιδείξει όλο αυτό το διάστημα σωφροσύνη και αλληλεγγύη, για ποιο λόγο μετατρέπει τα παιδιά σε πειραματόζωα ρισκάροντας ένα νέο κύμα εξάπλωσης της πανδημίας». Επιπλέον, για το άνοιγμα των εκκλησιών διερωτήθηκε: «Βάσει ποιας σκοπιμότητας προχωρά η κυβέρνηση σε αυτό και ποιες πολιτικές σκοπιμότητες κρύβονται πίσω από αυτή την απόφασή της;».  Ο κ. Χαρίτσης είπε πως «ο ΣΥΡΙΖΑ έχει κρατήσει στάση πρωτοφανούς υπευθυνότητας, καταθέτοντας ένα ολοκληρωμένο σχέδιο για την αντιμετώπιση της κρίσης» και πως όμως δεν θα σιωπήσει «απέναντι σε ολιγωρίες, λάθη και μεθοδεύσεις της κυβέρνησης». Είπε ότι «παρόλο που στο υγειονομικό σκέλος η Ελλάδα σε σχέση με τη δυτική Ευρώπη τα έχει πάει καλά, δεν έγιναν οι απαραίτητες ενέργειες για τη στήριξη του δημόσιου συστήματος υγείας και επιπλέον δεν έχουμε δει κανένα μέτρο για την προστασία της οικονομίας από την επερχόμενη ύφεση». Συνεπώς, τόνισε, «η κρίση δεν θα προκύψει στο μέλλον, είναι παρούσα» και εξήγησε ότι σε αυτό το πλαίσιο ο ΣΥΡΙΖΑ κατήρτισε το πρόγραμμα «Μένουμε Όρθιοι» «με πολύ συγκεκριμένες προτάσεις για τη στήριξη της ελληνικής οικονομίας». Δήλωσε ότι η καλή εικόνα της χώρας αναφορικά με την πανδημία αποτελεί κατάκτηση του συνόλου της ελληνικής κοινωνίας και πως η ατομική ευθύνη είναι σημαντική, «αλλά δεν μπορεί πίσω από αυτή να κρύβονται η ευθύνη και οι αρμοδιότητες του κράτους και της κυβέρνησης». Στο πλαίσιο αυτό, σημείωσε ότι «δεν μπορεί να καθίστανται πλέον οι μάσκες υποχρεωτικές και την ίδια στιγμή να μην έχει εφαρμοστεί διατίμηση από την κυβέρνηση και να γίνονται ανεκτά φαινόμενα αισχροκέρδειας». Ο εκπρόσωπος του ΣΥΡΙΖΑ υπογράμμισε ότι «δεν μπορούμε να μιλάμε για επιστροφή στην κανονικότητα, αν υπολειτουργούν οι δημοκρατικοί θεσμοί», τονίζοντας ότι τις τελευταίες μέρες ψηφίζονται πολύ κρίσιμα νομοσχέδια για την Παιδεία και το Περιβάλλον, επικρίνοντας την κυβέρνηση ότι επιλέγει να τα φέρει τώρα στη Βουλή, «υποβαθμίζοντας και υποτιμώντας πλήρως τις δημοκρατικές λειτουργίες».  Για τα προγράμματα τηλεκατάρτισης επανέλαβε ότι ο ΣΥΡΙΖΑ έχει θέσει συγκεκριμένα ερωτήματα στον υπουργό Εργασίας και στον πρωθυπουργό, «αλλά δεν έχουμε λάβει απάντηση, σχετικά με την εξαπάτηση των επιστημόνων και τη διασπάθιση του δημόσιου χρήματος». «Ο κ. Βρούτσης παραμένει στη θέση του, άρα ο πρωθυπουργός υιοθετεί όλες αυτές τις μεθοδεύσεις και φυγομαχεί απέχοντας από τη συζήτηση στη Βουλή για το θέμα», είπε.",https://www.naftemporiki.gr/story/1594276/al-xaritsis-gia-diaggelma-den-akousame-leksi-gia-to-pos-tha-meinei-i-koinonia-orthia
Politics,naftemporiki.gr,Κ. Μητσοτάκης στους F.T.: Ριζοσπαστικές αλλαγές για ένα πραγματικό success story,"Τετάρτη, 08 Ιανουαρίου 2020 12:01",naftemporiki.gr,"«Η Ελλάδα αφήνει πίσω της έναν φαύλο κύκλο και μπαίνει σε έναν νέο ενάρετο κύκλο», τονίζει ο πρωθυπουργός Κυριάκος Μητσοτάκης σε αφιέρωμα των «Financial Times» για την ελληνική οικονομία και εκτιμά πως ο ρυθμός ανάπτυξης φέτος μπορεί να ανέλθει στο 3%. Μιλώντας στη βρετανική εφημερίδα, στο πλαίσιο αφιερώματος με τίτλο «Η Ελληνική Οικονομία: Θα συγκρουστεί η πραγματικότητα με τη φρέσκια αισιοδοξία στην Αθήνα;» ο κ. Μητσοτάκης αναφέρει πως η χώρα έχει πλέον ξεπεράσει την κρίση, έχει κεντρίσει το ενδιαφέρον των αγορών και θέλει να δώσει νέα ώθηση στην οικονομία της μέσω της προσέλκυσης επενδύσεων. «Έχουμε αφήσει πίσω μας μία δύσκολη περίοδο και νομίζω ότι οι εκλογές ουσιαστικά συμβόλισαν το τέλος μίας εποχής η οποία άρχισε με το ξέσπασμα της οικονομικής κρίσης το 2009. Η άποψή μου είναι ότι αυτή η κρίση διήρκεσε πολύ περισσότερο από ό,τι θα έπρεπε» αναφέρει. Δηλώνει επίσης πως «αυτό που χρειαζόμαστε είναι ριζοσπαστικές αλλαγές ώστε να μετατρέψουμε την Ελλάδα σε πραγματικό success story». «Δεν έχουμε το περιθωριο να προχωρήσουμε με αργούς ρυθμούς. Έχουμε ήδη χάσει πολύ χρόνο και πολύ μεγάλο μέρος του ΑΕΠ μας και πολλή ενέργεια ως χώρα» προσθέτει. Η εφημερίδα σημειώνει την μεγάλη άνοδο του Χρηματιστηρίου Αθηνών το 2019 και την σημαντική βελτίωση του κόστους δανεισμού, η οποία έχει πέσει κάτω από το αντίστοιχο επίπεδο της Ιταλίας. Ο Πρωθυπουργός επισημαίνει από την πλευρά του ότι η εκλογική νίκη της Νέας Δημοκρατίας πριν από έξι μήνες αποτέλεσε «σημείο καμπής» για την Ελλάδα, έπειτα από τέσσερα και πλέον χρόνια διακυβέρνησης από τον ΣΥΡΙΖΑ.  Ο Πρωθυπουργός κάνει ειδική μνεία στη σημαντική βελτίωση του επενδυτικού κλίματος μετά τις κάλπες του Ιουλίου, τονίζοντας πως «δεν υπάρχει λόγος» οι κινήσεις της κυβέρνησης για μέτρα ελάφρυνσης ύψους 1,2 δισ. ευρώ στον φετινό προϋπολογισμό και μείωση των ασφαλιστικών εισφορών έως 5% σε βάθος τετραετίας να μη μεταφραστούν σε τόνωση των επενδυτικών ροών και της ανάπτυξης. Αναφέρει ακόμη πως συναντά επενδυτές σχεδόν καθημερινά και τονίζει πως η ενίσχυση της οικονομίας και η υλοποίηση μεταρρυθμίσεων είναι τα όπλα που θα επιστρατεύσει η Ελλάδα ώστε να διεκδικήσει χαλάρωση του στόχου για το πρωτογενές πλεόνασμα του 2021, παρά την έως τώρα διστακτική στάση των εταίρων. «Γνωρίζουμε ότι υπήρχε ένα κενό αξιοπιστίας που πρέπει να γεφυρωθεί, και αυτό ακριβώς κάνουμε», υποστηρίζει.",https://www.naftemporiki.gr/story/1548558/k-mitsotakis-stous-ft-rizospastikes-allages-gia-ena-pragmatiko-success-story
Politics,naftemporiki.gr,Κ. Μητσοτάκης: Ελεύθερες οι εντός έδρας μετακινήσεις - Ανοίγουν καταστήματα από 4 Μαϊου,"Τρίτη, 28 Απριλίου 2020 18:11",naftemporiki.gr,"Σύμφωνα με τον πρωθυπουργό, μετά από τις εισηγήσεις της Επιστημονικής Επιτροπής, από την επόμενη Δευτέρα, 4 Μαΐου, αίρονται οι περιορισμοί στην μετακίνηση των πολιτών. Καταργούνται η γραπτή άδεια και τα σχετικά SMS. Θα εξακολουθήσουν, όμως, να ισχύουν για τουλάχιστον δύο εβδομάδες οι περιορισμοί στην κυκλοφορία εκτός νομού της κατοικίας. Η ατομική άθληση θα επιτρέπεται στους ανοικτούς χώρους και στη θάλασσα. Αλλά οι οργανωμένες παραλίες θα παραμένουν ακόμα κλειστές. Την ίδια μέρα θα λειτουργήσουν και ορισμένα είδη καταστημάτων και υπηρεσιών, ενδεικτικά: Βιβλιοπωλεία, ηλεκτρονικά είδη, ΚΤΕΟ και καταστήματα αθλητικών ειδών, καθώς και τα κομμωτήρια, αλλά με ραντεβού. Το υπόλοιπο λιανεμπόριο θα επανεκκινήσει την Δευτέρα 11 Μαΐου, εκτός των εμπορικών κέντρων. Αυτά θα ανοίξουν την 1η Ιουνίου. Σε όλα τα καταστήματα,θα ισχύουν όροι που θα περιορίζουν την πυκνότητα των επισκεπτών και θα λαμβάνονται αυστηρά μέτρα προστασίας των εργαζομένων. Αναφερόμενος στην Εκκλησία, ευχαρίστησε τον αρχιεπίσκοπο και τον κλήρο για την κατανόηση και τη συνεργασία και γνωστοποίησε πως από τις 4 Μαΐου οι εκκλησίες θα είναι ανοιχτές για ατομική λατρεία. Και από την Κυριακή 17 Μαΐου οι πιστοί θα μπορούν να συμμετέχουν και στη Θεία Λειτουργία και στις υπόλοιπες ακολουθίες, «πάντα όμως με αυστηρούς κανόνες που θα συμφωνηθούν με την Ιερά Σύνοδο και την επιστημονική κοινότητα». Στην Εκπαίδευση, τα μαθήματα της Γ’ Λυκείου θα αρχίσουν ξανά στις 11 Μαΐου. Μια εβδομάδα μετά θα ακολουθήσουν οι υπόλοιπες τάξεις του Λυκείου και το Γυμνάσιο. «Τα σχολεία, όμως, θα λειτουργήσουν με άλλους κανόνες που θα περιορίσουν -όσο αυτό είναι εφικτό- τον συγχρωτισμό. Η εξ αποστάσεως εκπαίδευση θα εξακολουθεί να υποστηρίζει παιδιά τα οποία, για ειδικούς λόγους, δεν πρέπει να έρθουν στη τάξη. Δημοτικά και νηπιαγωγεία παραμένουν κλειστά. Ενδέχεται να ανοίξουν την 1η Ιουνίου και μόνο αν είμαστε απολύτως σίγουροι ότι η πορεία της επιδημίας βαίνει καθοδικά» είπε ο πρωθυπουργός. Όπως συμπλήρωσε, την 1η Ιουνίου ξεκινά και η δραστηριότητα στον τομέα της εστίασης, «πάντα με προϋποθέσεις, που θα έχουν μέχρι τότε συμφωνηθεί». Την ίδια μέρα θα ανοίξουν τα ξενοδοχεία 12μηνης λειτουργίας. Και τότε θα ενεργοποιηθεί και το δεύτερο κύμα εργασιών της Δικαιοσύνης. Μέσα στον Ιούνιο, και ανάλογα με τις εξελίξεις, θα απελευθερωθεί σταδιακά και η υπόλοιπη οικονομική δραστηριότητα. Κρίνεται απίθανο ωστόσο να επιτραπούν μέσα στο καλοκαίρι οι μεγάλες συναθροίσεις, όπως φεστιβάλ, συναυλίες ή αθλητικά γεγονότα με θεατές, δήλωσε ο κ. Μητσοτάκης, κάνοντας λόγο για πρόγραμμα επόμενης φάσης «απόλυτα μελετημένο, που θα κλιμακώνεται ανά εβδομάδα αλλά θα αξιολογείται ανά 24ωρο, από ένα μεικτό παρατηρητήριο κυβέρνησης, υπηρεσιών Υγείας και Πολιτικής Προστασίας». Ο Κυριάκος Μητσοτάκης είπε ότι  «τα μέτρα που πήραμε απέδωσαν». Όπως σημείωσε, «δώσαμε μαχη με αόρατο και ύπουλο εχθρό. Πήραμε μέτρα πρωτοφανή για να περιορίσουμε την εξάπλωσή του. Αποδεχτήκαμε, ως κοινωνία, την ανάγκη να παραλύσει η οικονομική δραστηριότητα για να σώσουμε ανθρώπινες ζωές. Μείναμε μακριά από ανθρώπους που αγαπάμε για να τους προστατεύσουμε. Δεν πήγαμε στις εκκλησίες μας. Και μείναμε στο σπίτι, ακολουθώντας τις συμβουλές των ειδικών. Επιδείξαμε, επιδείξατε, πρωτοφανή υπευθυνότητα και αλληλεγγύη. Έτσι, η ατομική στάση έγινε συλλογική επιτυχία» είπε ο πρωθυπουργός. Μίλησε και για «πολλούς μικρούς ήρωες», τους οποίους ευχαρίστησε γιατί έκαναν την Ελλάδα παράδειγμα στο εξωτερικό. «Είμαστε έτοιμοι να περάσουμε στη δεύτερη φάση, στη σταδιακη αποκλιμάκωση των μέτρων. Δεν πρόκειται γαι επίλογο, αλλά για συνέχεια της περιπέτειας. Η έξοδος από την καραντίνα θα γίνεται βήμα-βήμα» ξεκαθάρισε ο πρωθυπουργός. «Μένουμε ασφαλείς, βγαίνουμε από το σπίτι, αλλά μένουμε πάντα υπεύθυνοι είναι το νέο μας σύνθημα είπε ο κ. Μητσοτάκης. Σύμμαχός μας είναι ο καλός καιρός και οι ευσαισθητοποιημένοι ενημερωμένοι πολίτες, που γνωρίζουν τι πρέπει και τι δεν πρέπει να κάνουν. Προτεραιότητα είναι η ζωή και η υγεία των Ελλήνων» τόνισε ο πρωθυπουργός.",https://www.naftemporiki.gr/story/1593984/k-mitsotakis-eleutheres-oi-entos-edras-metakiniseis-anoigoun-katastimata-apo-4-maiou
Politics,naftemporiki.gr,Ξανά στον αέρα το P-3B Orion του Π.Ν. - Πέταξε στην Κύπρο,"Τρίτη, 28 Απριλίου 2020 20:51",naftemporiki.gr,"Στον αέρα βρέθηκε σήμερα το Αεροσκάφους Ναυτικών Επιχειρήσεων (ΑΦΝΕ) P-3B, το οποίο πραγματοποίησε πτήση από την Ελευσίνα στη Λάρνακα Κύπρου με επιστροφή, στο πλαίσιο συμμετοχής του Πολεμικού Ναυτικού στην Επιχείρηση SEA GUARDIAN και εκπαίδευσης των ιπταμένων πληρωμάτων. Το εν λόγω ΑΦΝΕ είναι το αεροσκάφος ενδιάμεσης λύσης του προγράμματος Εκσυγχρονισμού Μέσης Ζωής (Middle Life Upgrade) και αναβάθμισης των επιχειρησιακών συστημάτων των ΑΦΝΕ του Πολεμικού Ναυτικού. Υπενθυμίζεται πως το εν λόγω αεροσκάφος πραγματοποίησε την πρώτη δοκιμαστική πτήση πέρυσι τον Μάΐο και όπως τονίζει το ΓΕΝ η ολοκλήρωση του προγράμματος θα αναβαθμίσει περαιτέρω τις επιχειρησιακές δυνατότητες του Π.Ν. σε εθνικό και συμμαχικό πλαίσιο.  ",https://www.naftemporiki.gr/story/1594075/ksana-ston-aera-to-p-3b-orion-tou-pn-petakse-stin-kupro
Politics,naftemporiki.gr,ΚΚΕ: Εμπλοκή της χώρας στα επικίνδυνα αμερικανοΝΑΤΟϊκά σχέδια,"Τρίτη, 07 Ιανουαρίου 2020 13:58",naftemporiki.gr,"Αιχμηρά σχολιάζει τοΚΚΕτην επίσκεψη του Έλληνα πρωθυπουργού Κυριάκου Μητσοτάκη στιςΗΠΑ,σημειώνοντας πως «όπως και οι προηγούμενες συναντήσεις Ελλήνων πρωθυπουργών με προέδρους των ΗΠΑ, έτσι και η συνάντηση Μητσοτάκη – Τραμπ ένα αποτέλεσμα μπορεί να έχει». «Αφενός τη μεγαλύτερη εμπλοκή της χώρας μας στα επικίνδυνα αμερικανοΝΑΤΟϊκά σχέδια, που κλιμακώνονται στην ευρύτερη περιοχή, αφετέρου τη συνεχή διάψευση ότι αυτή η πολιτική δήθεν θα προστατεύσει την ειρήνη και τα κυριαρχικά δικαιώματα της χώρας», σημειώνει το Κομμουνιστικό Κόμμα.",https://www.naftemporiki.gr/story/1548344/kke-emploki-tis-xoras-sta-epikinduna-amerikanonatoika-sxedia
Politics,naftemporiki.gr,Κ. Μητσοτάκης: Νομοθετικός «μαραθώνιος» μέχρι τα τέλη Ιουλίου - Τέλος στη νομοθέτηση με ΠΝΠ,"Τετάρτη, 29 Απριλίου 2020 13:46",naftemporiki.gr,"Μπαράζ νομοσχεδίων σχεδιάζει να φέρει προς ψήφιση στη Βουλή η κυβέρνηση το επόμενο τρίμηνο. Όπως ανέφερε ο πρωθυπουργός Κυριάκος Μητσοτάκης κατά τη εισαγωγική του τοποθέτηση στο υπουργικό συμβούλιο, που συνεδρίασε μέσω τηλεδιάσκεψης, η Βουλή δεν θα διακόψει φέτος για θερινά τμήματα και η κυβέρνηση σχεδιάζει την ψήφιση 26 νομοσχεδίων μέχρι την 31η Ιουλίου. «Θα έχουμε ένα εξαιρετικά πυκνό νομοθετικό έργο από τώρα μέχρι τα τέλη Ιουλίου» ανέφερε ο κ. Μητσοτάκης προσθέτοντας παράλληλα πως «η περίοδος νομοθέτησης μέσω Πράξεων Νομοθετικού Περιεχομένου φτάνει στο τέλος της». Όπως ανέφερε συγκεκριμένα ο Πρωθυπουργός ένα νομοσχέδιο είναι σε συζήτηση στη Βουλή, για επτά νομοσχέδια έχει ήδη ολοκληρωθεί η διαβούλευση κι έχουν συζητηθεί στο υπουργικό συμβούλιο. «Ένας σημαντικός αριθμός θα συζητηθεί σημερα και θα απαιτηθεί πάρα πολύ μεγάλη πειθαρχία έτσι ώστε να μπορέσουμε να τηρήσουμε αυτόν τον προγραμματισμό, για να αποδείξουμε και έμπρακτα ότι το μεταρρυθμιστικό έργο της κυβέρνησης όχι μόνο δεν φρενάρει αλλά αντίθετα επιταχύνεται» ανέφερε. Ο κ. Μητσοτάκης τόνισε πως «είναι σημαντικό σήμερα να κάνουμε τις αναγκαίες εκείνες αλλαγές για να μπορέσουμε να επιτρέψουμε στην ανάκαμψη -οπότε αυτή έρθει- να είναι μία ανάκαμψη δυναμική» Επισήμανε παράλληλα πως οι Πράξεις Νομοθετικού Περιεχομένου κυρώθηκαν από τη Βουλή με πολύ μεγάλη ταχύτητα, ασυνήθιστα μεγάλη ταχύτητα σε σχέση με το παρελθόν, αλλά πλέον η περίοδος νομοθέτησης μέσω Πράξεων Νομοθετικού Περιεχομένου φτάνει στο τέλος της. «Η Βουλή ουδέποτε σταμάτησε να λειτουργεί κατά το διάστημα της κρίσης, απλά προσαρμόστηκε και αυτή στις υποδείξεις των ειδικών. Και, προφανώς, καθώς αρχίζουμε να χαλαρώνουμε τα μέτρα κοινωνικής απόστασης και η Βουλή προσαρμόζεται σε αυτήν την πραγματικότητα. Επανέρχεται στο κανονικό νομοθετικό της ρυθμό, κάτι το οποίο εξάλλου είναι και απολύτως επιβεβλημένο για να μπορούμε να ανταποκριθούμε σε αυτόν τον πολύ πυκνό νομοθετικό προγραμματισμό τον οποίον έχουμε μέχρι το τέλος του Ιουλίου» ανέφερε. naftemporiki.gr",https://www.naftemporiki.gr/story/1594279/k-mitsotakis-nomothetikos-marathonios-mexri-ta-teli-iouliou-telos-sti-nomothetisi-me-pnp
Politics,naftemporiki.gr,Aλ. Χαρίτσης: Πρωτοφανής για τη διεθνή διπλωματία η συνάντηση Μητσοτάκη-Τράμπ,"Τετάρτη, 08 Ιανουαρίου 2020 13:07",naftemporiki.gr,"«Πρωτοφανή για τη διεθνή διπλωματία» χαρακτήρισε ο εκπρόσωπος Τύπου του ΣΥΡΙΖΑ  Αλέξης Χαρίτσης, τη χθεσινή συνάντηση του πρωθυπουργού Κυριάκου Μητσοτάκη με τον Αμερικανό πρόεδρο Ντόναλντ Τραμπ. «Είδαμε τον Κ. Μητσοτάκη να παρακολουθεί ως απλός θεατής τον πρόεδρο Τραμπ να απαντά σε ερωτήματα για όλα τα θέματα εσωτερικής επικαιρότητας τωνΗΠΑκαι για θέματα διεθνών σχέσεων», σχολίασε ο κ. Χαρίτσης στον ραδιοφωνικό σταθμό ""Στο Κόκκινο"". Όπως υποστήριξε η εικόνα αυτή ήταν «προσβλητική όχι μόνο για τον ίδιο, άλλα και για τη χώρα μας συνολικά». «Η κυβέρνηση Μητσοτάκη κατάφερε εν μια νυκτί να αντιστρέψει την καλή εικόνα της χώρας που είχε δημιουργήσει η κυβέρνησηΣΥΡΙΖΑστην εξωτερική πολιτική τα τελευταία χρόνια» πρόσθεσε ο εκπρόσωπος Τύπου της αξιωματικής αντιπολίτευσης. Σημείωσε ακόμη ότι «πριν τη συνάντηση ο Κ. Μητσοτάκης προέβη σε μια σειρά άστοχων και διπλωματικά άτοπων ενεργειών». «Ο Πρωθυπουργός δήλωσε ευθαρσώς ότι υποστηρίζει τις ενέργειες των ΗΠΑ σε σχέση με την εκτέλεση του Ιρανού στρατηγού Σουλεϊμανί, αποτελώντας τον μόνο Ευρωπαίο ηγέτη που έχει κάνει τέτοια κίνηση» ανέφερε ο κ. Χαρίτσης. Αναφερόμενος στην εκδήλωση ενδιαφέροντος για την αγορά αεροσκαφών F-35, είπε ότι «θα επιβαρύνει οικονομικά τη χώρα». «Ο Κ. Μητσοτάκης τα έδωσε όλα και το μόνο που εισέπραξε ως απάντηση είναι η απαξιωτική συμπεριφορά του Αμερικανού προέδρου. Η συνάντηση αυτή αποτελεί δυσμενή εξέλιξη και πρωτοφανές φιάσκο» επανέλαβε ο κ. Χαρίτσης.  Ανέφερε παράλληλα πως πριν από το ταξίδι του Κ. Μητσοτάκη στις ΗΠΑ, ο ΣΥΡΙΖΑ είχε θέσει τρία βασικά ζητήματα, τα οποία είχε ζητήσει να τεθούν δημόσια σε κοινή συνέντευξη Τύπου με τον Αμερικάνο πρόεδρο: Πρόκειται για τη συμφωνία Τουρκίας-Λιβύης, τη συμφωνία για τον αγωγό ΕastMed και τη συνεργασία 3+1 (Ελλάδας - Ισραήλ - Κύπρου με ΗΠΑ). «Αυτό δεν έγινε. Παρόλα αυτά ο Αμερικανός πρόεδρος παρέθεσε μόνος του μια άτυπη συνέντευξη Τύπου με τον πρωθυπουργό της χώρας μας να παρακολουθεί ως απλός θεατής» συμπλήρωσε ο εκπρόσωπος Τύπου του ΣΥΡΙΖΑ.  «Δυστυχώς» κατέληξε «βλέπουμε μια στροφή στην εξωτερική πολιτική της χώρας μας, που τη μετατρέπει σε κομπάρσο των διεθνών εξελίξεων. Η ελληνική κυβέρνηση θα πρέπει να επιμείνει στον τρόπο άσκησης της εξωτερικής πολιτικής, που χάραξε η κυβέρνηση ΣΥΡΙΖΑ, ιδιαίτερα τώρα που διανύουμε  μια κρίσιμη περίοδο με όξυνση της προκλητικότητας της Τουρκίας. Δυστυχώς δεν είδαμε ούτε αυτό να τίθεται στη χθεσινή συνάντηση του Κ. Μητσοτάκη με τον πρόεδρο Τραμπ».",https://www.naftemporiki.gr/story/1548591/al-xaritsis-protofanis-gia-ti-diethni-diplomatia-i-sunantisi-mitsotaki-tramp
Politics,naftemporiki.gr,Φ. Γεννηματά: Μεγάλη η ευθύνη της κυβέρνησης να εξασφαλίσει τις προϋποθέσεις για να μείνουμε ασφαλείς,"Τρίτη, 28 Απριλίου 2020 20:45",naftemporiki.gr,"«Να μην καταργήσει στην πράξη, η γραφειοκρατία της κυβέρνησης τον κ. Τσιόδρα και την επιστημονική επιτροπή» ζητεί η πρόεδρος του Κινήματος Αλλαγής, Φώφη Γεννηματά, σχολιάζοντας το  διάγγελμα του Κυριάκου Μητσοτάκη . «Όπως είπε και ο πρωθυπουργός, η δεύτερη φάση βασίζεται σε ένα καθαρά κυβερνητικό σχέδιο. Η εφαρμογή του ασφαλώς εξαρτάται από την ατομική ευθύνη, αλλά και από την αποτελεσματικότητα του κρατικού μηχανισμού. Εκεί είναι το κλειδί, όπως και στην επιστημονική τεκμηρίωση του κάθε βήματος» σημειώνει.  Παράλληλα, επισημαίνει πως «χρειαζόμαστε περισσότερα τεστ για να ξέρουμε πού βαδίζουμε. Υπάρχει εξ αρχής έλλειμμα και πρέπει τώρα να καλυφθεί. Λειτουργία επιτέλους των κινητών συνεργείων, του δικτύου Πρωτοβάθμιας Φροντίδας Υγείας, με επισκέψεις στα σπίτια. Ουσιαστική αναβάθμιση του ΕΣΥ και ενίσχυση των Νοσοκομείων, όχι μόνο στα λόγια. Ειδικό σχέδιο για την παρακολούθηση και προστασία ευπαθών ομάδων ιδιαίτερα σε ευάλωτες δομές». Η πρόεδρος του ΚΙΝΑΛ δηλώνει βέβαιη πως η υπεύθυνη ανταπόκριση των πολιτών θα συνεχιστεί και υπογραμμίζει πως η ευθύνη της κυβέρνησης για να εξασφαλίσει τις προϋποθέσεις ώστε να μείνουμε ασφαλείς είναι μεγάλη.  ",https://www.naftemporiki.gr/story/1594073/f-gennimata-megali-i-euthuni-tis-kubernisis-na-eksasfalisei-tis-proupotheseis-gia-na-meinoume-asfaleis
Politics,naftemporiki.gr,Χ. Θεοχάρης στο Bloomberg: Τα ξενοδοχεία θα ανοίξουν σταδιακά,"Τρίτη, 28 Απριλίου 2020 17:18",naftemporiki.gr,"Στις προοπτικές του ελληνικού τουρισμού, τις επόμενες κινήσεις, και τις άμεσες ενέργειες στο πλαίσιο των μέτρων της κυβέρνησης που αφορούν την συντεταγμένη για τον τουρισμό αντιμετώπιση της κρίσης του κορωνοϊού, αναφέρθηκε ο υπουργός Τουρισμού Χάρης Θεοχάρης σε συνέντευξή του στο πρακτορείο Bloomberg. Αναφορικά με το πότε θα ανοίξουν ξανά τα ελληνικά ξενοδοχεία, ο κ. Θεοχάρης σημείωσε πως «αυτό είναι μία πολύ σύνθετη άσκηση και η κυβέρνησή μας με τις αποφάσεις του πρωθυπουργού κ. Κυριάκου Μητσοτάκη κινήθηκε πολύ νωρίς,  πολύ αποφασιστικά και πολύ γρήγορα ώστε να διασφαλίσουμε ότι θα έχουμε μια πολύ - πολύ επίπεδη καμπύλη και είμαστε πολύ ευτυχείς που λέμε ότι καταφέραμε να το πετύχουμε, αλλά όπως μπορείτε να φανταστείτε, ξεκινάμε τώρα για μια νέα φάση άρσης των μέτρων». «Τα ξενοδοχεία θα ανοίξουν σταδιακά και σίγουρα οι εσωτερικοί περιορισμοί θα αρθούν κατά τη διάρκεια του καλοκαιριού, κάποια στιγμή τον Ιούλιο, πρέπει να έχουμε όλους τους τομείς της τουριστικής οικονομίας σε λειτουργική κατάσταση, ίσως με εξαίρεση τις πτήσεις που πρέπει να συμφωνηθούν - ξέρετε- μεταξύ των διαφόρων χωρών και ιδίως με την ΕΕ», πρόσθεσε. Ερωτηθείς για το αν θα υπάρξει κοινωνική αποστασιοποίηση ή τι θα γίνει με τους μεγάλους χώρους ή τα λόμπι των ξενοδοχείων ή τις παραλίες, ο υπουργός Τουρισμού απάντησε πως «πρέπει να ζήσουμε στην μετά τον Covid εποχή με διαφορετικά είδη λειτουργικών κανόνων σε ξενοδοχεία, λεωφορεία κ.λπ. Θα τους ανακοινώσουμε τις επόμενες ημέρες. Οι συζητήσεις μεταξύ των ειδικών, των ειδικών στον τομέα της υγείας και των ειδικού του υπουργείου τουρισμού είναι σε εξέλιξη και στις επόμενες ημέρες θα ολοκληρωθούν και θα δημοσιοποιήσουμε αυτούς τους κανόνες. Μιλάμε για αποστασιοποίηση, ώστε να μην έχουμε τον συνωστισμό που συνηθίζονταν τα προηγούμενα χρόνια, αλλά στοχεύουμε επίσης να διασφαλίσουμε ότι θα έχουμε την ίδια φιλική και διασκεδαστική ατμόσφαιρα που οι άνθρωποι γνωρίζουν καλά και αγαπούν, όταν έρχονται στην Ελλάδα». Για το πώς θα διασφαλιστεί ότι οι ξένοι τουρίστες δε θα κολλήσουν τον ντόπιο πληθυσμό, ο κ. Θεοχάρης τόνισε: «Φυσικά η καραντίνα δεν είναι ο σωστός τρόπος. Είχαμε μεγάλη επιτυχία ως προς τον επιθετικό εντοπισμό των επαφών και τα τεστ. Το κάναμε αυτό, όταν εντοπίζαμε συγκεκριμένες περιπτώσεις. Φυσικά θα πρέπει να υπάρξει κάποιο είδος τεστ που συζητάμε με τους ειδικούς της υγείας, ώστε να μπορεί κανείς να ταξιδέψει. Ιδανικά μια τέτοια συμφωνία θα πρέπει να επιτευχθεί σε πανευρωπαϊκό επίπεδο. Ελπίζουμε ότι η Ευρωπαϊκή Επιτροπή θα επιδείξει την απαιτούμενη ηγετική ικανότητα, ώστε να επισπεύσει τις συνομιλίες και τις συμφωνίες, αλλά ακόμα και αν αυτό δε συμβεί, είμαστε πρόθυμοι να καθιερώσουμε τους δικούς μας κανόνες και φυσικά να προσπαθήσουμε να συμφωνήσουμε επ’ αυτών με τις χώρες από τις οποίες έχουμε επισκέπτες, και άλλες χώρες πέραν της ΕΕ». ",https://www.naftemporiki.gr/story/1593979/x-theoxaris-sto-bloomberg-ta-ksenodoxeia-tha-anoiksoun-stadiaka
Politics,naftemporiki.gr,Άκης Σκέρτσος: Νέοι κανόνες και τρία στάδια αποκλιμάκωσης τον Μάιο,"Τρίτη, 28 Απριλίου 2020 18:27",naftemporiki.gr,"Στο σχέδιο της επόμενης μέρας, που -όπως είπε- επιβάλλει νέους κανόνες αναφέρθηκε ο υφυπουργός παρά τω Πρωθυπουργώ, αρμόδιος για το Συντονισμό του Κυβερνητικού Έργου Άκης Σκέρτσος. Σύμφωνα με τον ίδιο το επόμενο δίμηνο είναι γεμάτο αιρεσιμότητες και τίποτα δεν θα πρέπει να θεωρείται δεδομένο, ωστόσο, θα πρέπει να υπάρχει μια διαρκή επαγρύπνηση. «Μόλις βρεθεί το εμβόλιο, θα προχωρήσουμε στην τρίτη φάση», πρόσθεσε. Όπως είπε ο κ. Σκέρτσος «για να έχουμε οικονομική ανάπτυξη θα πρέπει να έχουμε καλή υγεία», ενώ σημείωσε πως είναι ιδιαίτερα σημαντικό να προχωρήσουμε τώρα στη σταδιακή άρση των περιορισμών. «Το ρίσκο σταδιακής επανεκκίνησης της οικονομίας πρέπει να το πάρουμε τώρα. Γιατί η καραντίνα και το lockdown oξύνουν τις ανισότητες», σημείωσε.  Στην ερώτηση «γιατί τώρα» ο κ. Σκέρτσος επεσήμανε πως τώρα είμαστε σε καλύτερο σημείο από ότι τον Φεβρουάριο και επιδημιολογικά και υγειονομικά. «1ον προχωράμε στη σταδιακή αύξηση της ατομικής ελευθερίας. 2ον εφόσον τηρούνται τα μέτρα απελευθερώνονται επιχειρηματικές δραστηριότητες με χαμηλό ρίσκο. Παράλληλα, θα υπάρχει και παρατηρητήριο για το βαθμό επικινδυνότητας», υπογράμμισε. Θα υπάρχουν τρία στάδια αποκλιμάκωσης τον Μάιο (στις 4, στις 11 και στις 18 Μαΐου), ενώ για τον Ιούνιο θα υπάρξουν ανακοινώσεις μετά τις 18 Μαΐου. Ο κ. Σκέρτσος τόνισε πως θα υπάρχει υποχρεωτική χρήση μάσκας σε ΜΜΜ, νοσοκομεία και δημόσιες υπηρεσίες, ενώ αναφερόμενος στους ηλικιωμένους σημείωσε πως υπάρχει σύσταση να παραμένουν στα σπίτια τους. «Μετά τον Μάιο θα εξεταστεί η δυνατότητα όσοι μεγαλύτερης ηλικίας πολίτες διαμένουν σε μεικτά νοικοκυριά με νέους και έχουν τη δυνατότητα να μετακινηθούν εκτός αστικών κέντρων, να το κάνουν», επεσήμανε.  naftemporiki.gr",https://www.naftemporiki.gr/story/1594005/akis-skertsos-neoi-kanones-kai-tria-stadiaapoklimakosis-ton-maio
Politics,naftemporiki.gr,Boυλή: Καταθέτει αύριο στην Προανακριτική η Ξένη Δημητρίου,"Τετάρτη, 29 Απριλίου 2020 14:31",naftemporiki.gr,"Έναν μήνα μετά την αναστολή των εργασιών της, λόγω της επιδημίας του κορωνοϊού, πιάνει ξανά «δουλειά» την Πέμπτη η ειδική κοινοβουλευτική επιτροπή προκαταρκτικής εξέτασης η οποία ερευνά εάν ο πρώην αναπληρωτής υπουργός Δικαιοσύνης Δημήτρης Παπαγγελόπουλος, κατά την άσκηση των καθηκόντων του, παρενέβη στο έργο εισαγγελικών λειτουργών και εάν τους πίεσε, προκειμένου να ασκήσουν διώξεις, χωρίς στοιχεία, σε πολιτικούς αντιπάλους της προηγούμενης κυβέρνησης, για την υπόθεση Novartis. Η επιτροπή πιάνει ξανά το νήμα της έρευνάς της από εκεί ακριβώς που το άφησε και αύριο Πέμπτη καλεί σε κατάθεση την πρώην εισαγγελέα του Αρείου Πάγου Ξένη Δημητρίου. Η Ξένη Δημητρίου έχει ήδη καταθέσει ενώπιον του αντεισαγγελέα του Αρείου Πάγου Ευάγγελου Ζαχαρή, στο πλαίσιο της προκαταρκτικής έρευνας για τους δικονομικούς χειρισμούς της Εισαγγελέως Διαφθοράς Ελένης Τουλουπάκη και των επίκουρων εισαγγελέων κ.κ. Τζούρα και Μανώλη, στην υπόθεση Novartis. H κ. Δημητρίου κατέθεσε στον κ. Ζαχαρή, μετά τους ισχυρισμούς του αντεισαγγελέα Αρείου Πάγου Γιάννη Αγγελή, για σειρά παρατυπιών, κατά την έρευνα για τη Novartis και σχέδιο προφυλάκισης προεκλογικά τριών πολιτικών προσώπων, επίσης για τον ισχυρισμό του ότι ήταν σε γνώση της κ. Δημητρίου πως ο «Ρασπούτιν» ήταν μέλος της κυβέρνησης του ΣΥΡΙΖΑ. Κατ΄αντιπαράσταση εξέταση με Σαμαρά ζητάει ο Δ. Παπαγγελόπουλος Σήμερα οι συνήγοροι υπεράσπισης του Δημήτρη Παπαγγελόπουλου, οι Δημήτρης Τσοβόλας και Λυδία Τσοβόλα, κατέθεσαν στην ειδική κοινοβουλευτική επιτροπή προκαταρκτικής εξέτασης αιτήματα για την εξέταση ουσιωδών μαρτύρων, «εν όψει της εσπευσμένης αυριανής συνεδρίασης της επιτροπής, εν μέσω πανδημίας και απαγόρευσης συναθροίσεων», όπως χαρακτηριστικά αναφέρουν σε σχετική ανακοίνωσή τους. «Η εσπευσμένη αυτή συνεδρίαση της επιτροπής θεωρούμε ότι είναι αδικαιολόγητη και αντιφατική σε σχέση με τα μέτρα που η κυβέρνηση ζητεί να εφαρμοστούν από τους πολίτες της χώρας», αναφέρουν οι συνήγοροι του πρώην αναπληρωτή υπουργού Δικαιοσύνης. Mεταξύ των αιτημάτων που υπέβαλαν οι δικηγόροι του κ. Παπαγγελόπουλου είναι κατ΄ αντιπαράσταση εξέταση με τον πρώην πρωθυπουργό Αντώνη Σαμαρά. Διεύρυνση κατηγορητηρίου; Μέσα στις επόμενες ημέρες και πάντως πολύ σύντομα, θα πρέπει να αναμένεται η ανάληψη πρωτοβουλίας για τη διεύρυνση του κατηγορητηρίου σε βάρος του πρώην αναπληρωτή υπουργού Δικαιοσύνης, με σχετική πρόταση βουλευτών.  Η δικογραφία με τις καταθέσεις και τα έγγραφα που έχει λάβει ως τώρα η επιτροπή, έχουν ήδη τεθεί σε γνώση των κομμάτων προκειμένου να αποφασίσουν αν υπάρχουν στοιχεία τα οποία συνιστούν λόγο διεύρυνσης του κατηγορητηρίου, σε βάρος του πρώην αναπληρωτή υπουργού Δικαιοσύνης.  Έως αυτή την ώρα και με βάση την απόφαση που έχει λάβει η ολομέλεια, η Επιτροπή ερευνά τον κ. Παπαγγελόπουλο για τέσσερα αδικήματα:  Τους μήνες που προηγήθηκαν η Επιτροπή έλαβε καταθέσεις από εισαγγελικούς λειτουργούς που σκιαγράφησαν σκηνικό πιέσεων εκ μέρους του αναπληρωτή υπουργού Δικαιοσύνης και προσπάθεια εργαλειοποίησης εισαγγελικών ερευνών σε βάρος πολιτικών αντιπάλων της κυβέρνησης τουΣΥΡΙΖΑ.Αυτές οι καταθέσεις μαζί με την κατάθεση του επιχειρηματία Σάμπυ Μιωνή σε βάρος του κ. Παπαγγελόπουλου, ανοίγουν το δρόμο ανάληψη πρωτοβουλίας για την υποβολή πρότασης αναβάθμισης των κατηγοριών. Ανοιχτό είναι το ενδεχόμενο η πρόταση για τη διεύρυνση του κατηγορητηρίου να περιλάβει το αδίκημα της εκβίασης αλλά και τα αδικήματα που περιγράφονται στο άρθρο 186 του Ποινικού Κώδικα -πρόκληση και προσφορά για την εκτέλεση κακουργήματος ή πλημμελήματος. Η επιτροπή δεν έχει μπροστά της απεριόριστο χρόνο για να ολοκληρώσει τις εργασίες της. Αν ωστόσο υποβληθεί νέα πρόταση κατηγορίας σε βάρος του κ. Παπαγγελόπουλου, τότε θα πρέπει να θεωρείται βέβαιη μια παράταση έστω και ολιγοήμερη. Με βάση τον Κανονισμό, αν την πρόταση δίωξης δεν συνοδεύει και πρόταση για ανάθεση σε τριμελές γνωμοδοτικό συμβούλιο (σ.σ. συγκροτείται από έναν αντεισαγγελέα του Αρείου Πάγου και δύο εισαγγελείς εφετών, μετά από κλήρωση) του ελέγχου των στοιχείων της κατηγορίας και της αξιολόγησης της ουσιαστικής βασιμότητάς τους, τότε θα πρέπει να δοθεί προθεσμία 7 ημερών για την περίπτωση που κάποιο άλλο κόμμα θέλει να υποβάλει πρόταση για γνωμοδότηση από το τριμελές γνωμοδοτικό συμβούλιο. Στη συνέχεια, εντός 15 ημερών, από τη λήξη της προθεσμίας αυτής και εφόσον δεν υποβληθεί πρόταση για τριμελές γνωμοδοτικό συμβούλιο, ο πρόεδρος της Βουλής εγγράφει την πρόταση άσκησης δίωξης σε ειδική ημερήσια διάταξη ώστε αυτή να συζητηθεί στην Ολομέλεια και να γίνει ψηφοφορία. ΣΥΡΙΖΑ: Κωμικοτραγική η απόφαση για συνεδρίαση της Προανακριτικής εν μέσω καραντίνας Ανακοίνωση για το θέμα της Προανακριτικής εξέδωσε στο μεταξύ ο ΣΥΡΙΖΑ χαρακτηρίζοντας «κωμική στην υποκρισία της, και τραγική στον κυνισμό της» την απόφαση της Ν.Δ. «προφανώς με σύμφωνη γνώμη του Πρωθυπουργού, να ορίσει «άρον- άρον» τη συνεδρίαση «με τη Βουλή ουσιαστικά κλειστή». «Η συνεδρίαση αυτή συγκαλείται ενώ η καραντίνα είναι ακόμα σε ισχύ» αναφέρει ο ΣΥΡΙΖΑ, κατηγορώντας την κυβερνητική πλειοψηφία πως «χωρίς καμιά αιδώ και καμιά περίσκεψη θέτει σε κίνδυνο τη ζωή και την υγεία βουλευτών και μαρτύρων, για να εξυπηρετήσει μικροκομματικές και διχαστικές σκοπιμότητες». «Είναι φανερό, ότι απαράδεκτα και επικίνδυνα μέσα υπηρετούν και στην περίπτωση αυτή έναν άθλιο σκοπό. Και αποκαλύπτουν τι εννοούν η κυβέρνηση και ο κ. Μητσοτάκης όταν μιλούν για συναίνεση και καταδικάζουν τον λαϊκισμό. Αν αυτή τους η απόφαση δεν είναι η επιτομή του λαϊκισμού, του διχασμού, και της αναισθησίας μπροστά στο δράμα της χώρας,  τότε οι λέξεις έχουν χάσει το νόημά τους» καταλήγει η ανακοίνωση του κόμματος. naftemporiki.gr με πληροφορίες και από ΑΜΠΕ",https://www.naftemporiki.gr/story/1594304/bouli-katathetei-aurio-stin-proanakritiki-i-kseni-dimitriou
Politics,naftemporiki.gr,Αλ. Χαρίτσης: Σημαντικό να εκφράζεται με σαφή τρόπο η στήριξη των ΗΠΑ,"Τρίτη, 07 Ιανουαρίου 2020 12:37",naftemporiki.gr,"H  συνάντηση Μητσοτάκη-Τραμπ  «συνιστά μείζον πολιτικό γεγονός, το οποίο θα έπρεπε να είχε προετοιμαστεί σωστά για να έχει θετική έκβαση, ειδάλλως μπορεί και να παραγάγει αρνητικά αποτελέσματα» δήλωσε σήμερα ο εκπρόσωπος Τύπου του ΣΥΡΙΖΑ, Αλέξης Χαρίτσης. Μιλώντας στον «Ant1», σημείωσε πως οΣΥΡΙΖΑβλέπει «με ανησυχία» την επικείμενη αυτή συνάντηση του πρωθυπουργού με τον Αμερικανό πρόεδρο, «γιατί απ' ό,τι φαίνεται δεν θα διεξαχθεί κοινή συνέντευξη Τύπου, ώστε να αποσπάσουμε σαφείς δηλώσεις καταδίκης των επεκτατικών σχεδίων της Τουρκίας. Αυτό στέλνει μήνυμα στην Τουρκία ότι μπορεί να συνεχίσει τις παραβιάσεις στο Αιγαίο» υποστήριξε ο κ. Χαρίτσης. Όπως είπε, η αξιωματική αντιπολίτευση θεωρεί πως τα βασικά ζητήματα που θα πρέπει να τεθούν στην αποψινή συνάντηση είναι η συμφωνία Τουρκίας-Λιβύης, η συμφωνία για τον αγωγό ΕastMed και η συνεργασία 3+1 (Ελλάδας-Ισραήλ-Κύπρου με τις ΗΠΑ). «Αυτά πρέπει να τεθούν δημόσια και όχι κεκλεισμένων των θυρών. Βρισκόμαστε σε περίοδο πρωτοφανούς όξυνσης της προκλητικότητας και είναι σημαντικό να εκφράζεται με σαφή τρόπο η στήριξη των ΗΠΑ» τόνισε ο εκπρόσωπος του ΣΥΡΙΖΑ. Ο ίδιος συμπλήρωσε πως ο ΣΥΡΙΖ θέτει το ζήτημα ότι το κατατεθέν νομοσχέδιο για την αναβάθμιση της αμυντικής συνεργασίας με τιςΗΠΑ«έπρεπε να έρθει στη Βουλή μετά την επίσκεψη του πρωθυπουργού στις ΗΠΑ, γιατί σε αυτή τη συγκυρία δεν μπορούμε να χάνουμε τα διαπραγματευτικά μας όπλα. Η Ελλάδα μπορεί να παίξει τον ρόλο του παράγοντα της ειρήνης και της σταθερότητας και σε αυτούς τους δύσκολους καιρούς πρέπει να επιδιώκουμε την καταδίκη των παραβιάσεων του Διεθνούς Δικαίου από όλους τους διεθνείς παίκτες» υπογράμμισε. Σχετικά με την εκλογή Προέδρου της Δημοκρατίας, ο κ. Χαρίτσης είπε πως «ηΝΔδεν έχει σαφή τοποθέτηση, κινείται με τη λογική των διαρροών και της επικοινωνιακής διαχείρισης. Αυτή η ονοματολογία θίγει τόσο τον θεσμό, όσο και το πρόσωπο του ΠτΔ». Παράλληλα, επισήμανε πως «αυτή τη στιγμή η ελληνική Δημοκρατία έχει ΠτΔ, τον Προκόπη Παυλόπουλο, ο οποίος προέρχεται από τη δεξιά παράταξη και κατά κοινή ομολογία είναι επιτυχημένος σε αυτή τη θέση κι αποδεκτός από την πλειονότητα των Ελλήνων πολιτών. Συνεπώς, πρέπει η ΝΔ και ο Κ. Μητσοτάκης να μας πουν για ποιον λόγο δεν προτείνουν την ανανέωση της θητείας του. Κατά τον κ. Χαρίτση, «πρέπει επιτελούς να σταματήσει η λογική των καλλιστείων για την επιλογή του ΠτΔ, ειδικά στη σημερινή συγκυρία. Είναι απαράδεκτο ο ΠτΔ να υποβιβάζεται σε κομματάρχη. Εμείς είμαστε ξεκάθαροι, προτείνουμε τον κ. Παυλόπουλο» δήλωσε ο Αλέξης Χαρίτσης. Ερωτηθείς για τον εκλογικό νόμο, σημείωσε πως «ο ΣΥΡΙΖΑ έχει ψηφίσει την απλή αναλογική. Η απλή αναλογική ήρθε για να μείνει κι αποτελεί ένα σύστημα το οποίο θα διαμορφώσει στο τέλος της τετραετίας μια νέα προοδευτική κυβερνητική πλειοψηφία για τη χώρα».",https://www.naftemporiki.gr/story/1548318/al-xaritsis-simantiko-na-ekfrazetai-me-safi-tropo-i-stiriksi-ton-ipa
Politics,naftemporiki.gr,"Θ. Λιβάνιος: Παραμένουν κλειστά ΚΑΠΗ, λέσχες φιλίας και παιδικοί σταθμοί","Τρίτη, 28 Απριλίου 2020 18:53",naftemporiki.gr,"Στη συγκεκριμένη δέσμη μέτρων που πήρε το ΥΠΕΣ αναφέρθηκε ο υφυπουργός Εσωτερικών, αρμόδιος για Θέματα Αυτοδιοίκησης και Εκλογών Θοδωρής Λιβάνιος. Για την ασφάλεια των εργαζομένων του Δημόσιου Τομέα που προσέρχονται με ΜΜΜ στις υπηρεσίες τους αποφασίστηκε η προσέλευση να γίνεται σε τρία στάδια (στις 7, στις 8 και στις 9 το πρωί). Σύμφωνα με τον ίδιο παραμένει η άδεια ειδικού σκοπού, η οποία εξαρτάται και από το άνοιγμα των εκπαιδευτικών ιδρυμάτων, ενώ αναφορικά με την εξυπηρέτηση των πολιτών ο κ. Λιβάνιος σημείωσε πως για όσες συναλλαγές δεν είναι εφικτή η ψηφιακή εξυπηρέτηση ισχύει το προκαθορισμένο ραντεβού. Ο κ. Λιβάνιος επεσήμανε πως τα ΚΑΠΗ και λέσχες φιλίας παραμένουν κλειστές και θα ανοίξουν ότα το επιτρέψουν οι επιδημιολογικές συνθήκες, όπως επίσης και οι δημοτικοί παιδικοί και βρεφικοί σταθμοί. Οι υπαίθριες αθλητικές εγκαταστάσεις ανοίγουν με την τήρηση των κανόνων, ενώ οι παιδικές χαρές παραμένουν κλειστές και το άνοιγμα τους θα εξαρτηθεί από την έναρξη των πρωτοβάθμιων σχολικών μονάδων. naftemporiki.gr  ",https://www.naftemporiki.gr/story/1594029/th-libanios-paramenoun-kleista-kapi-lesxes-filias-kai-paidikoi-stathmoi
Politics,naftemporiki.gr,ΣΥΡΙΖΑ: Κωμικοτραγική η απόφαση της Ν.Δ. για συνεδρίαση της Προανακριτικής εν μέσω καραντίνας,"Τετάρτη, 29 Απριλίου 2020 14:39",naftemporiki.gr,"«Κωμική στην υποκρισία της, και τραγική στον κυνισμό της» χαρακτηρίζει οΣΥΡΙΖΑτην απόφαση της Ν.Δ. «προφανώς με σύμφωνη γνώμη του Πρωθυπουργού, να ορίσει συνεδρίαση της Επιτροπής Προκαταρκτικής Εξέτασης για την υπόθεση του Δ. Παπαγγελόπουλου, για αύριο, 30 Απριλίου». Όπως σημειώνει η αξιωματική αντιπολίτευση, «με τη Βουλή ουσιαστικά κλειστή, αποφασίζεται μια άρον-άρον συνεδρίαση, με σκοπό όχι κάποια μέτρα ανακούφισης και προστασίας εκατομμυρίων ανθρώπων που πλήττονται από την κρίση, αλλά συνέχισης μιας μαύρης κωμωδίας, που διασύρει τη Δικαιοσύνη και τη Δημοκρατία». «Η συνεδρίαση αυτή συγκαλείται ενώ η καραντίνα είναι ακόμα σε ισχύ» συνεχίζει ο ΣΥΡΙΖΑ, κατηγορώντας την κυβερνητική πλειοψηφία πως «χωρίς καμιά αιδώ και καμιά περίσκεψη θέτει σε κίνδυνο τη ζωή και την υγεία βουλευτών και μαρτύρων, για να εξυπηρετήσει μικροκομματικές και διχαστικές σκοπιμότητες». «Είναι φανερό, ότι απαράδεκτα και επικίνδυνα μέσα υπηρετούν και στην περίπτωση αυτή έναν άθλιο σκοπό. Και αποκαλύπτουν τι εννοούν η κυβέρνηση και ο κ. Μητσοτάκης όταν μιλούν για συναίνεση και καταδικάζουν τον λαϊκισμό. Αν αυτή τους η απόφαση δεν είναι η επιτομή του λαϊκισμού, του διχασμού, και της αναισθησίας μπροστά στο δράμα της χώρας,  τότε οι λέξεις έχουν χάσει το νόημά τους» καταλήγει η ανακοίνωση του κόμματος.",https://www.naftemporiki.gr/story/1594311/syriza-komikotragiki-i-apofasi-tis-nd-gia-sunedriasi-tis-proanakritikis-en-meso-karantinas
Politics,naftemporiki.gr,Αλ. Χαρίτσης: Η κυβέρνηση να εξηγήσει γιατί προχωρά σε αχρείαστο άνοιγμα των σχολείων,"Τρίτη, 28 Απριλίου 2020 13:39",naftemporiki.gr,"Κάλεσμα στην κυβέρνηση να καταθέσει «σαφή, συγκεκριμένο και τεκμηριωμένο σχεδιασμό για την επόμενη ημέρα, σε συνεννόηση με την επιστημονική κοινότητα και με γνώμονα την προάσπιση της δημόσιας υγείας», απηύθυνε ο εκπρόσωπος Τύπου τουΣΥΡΙΖΑ,Αλέξης Χαρίτσης εν όψει του σημερινού διαγγέλματος του Πρωθυπουργού, υπογραμμίζοντας παράλληλα τους κινδύνους που ενέχονται, με έμφαση στην οικονομία. Σε ό,τι αφορά τα σχολεία ο κ. Χαρίτσης έκρουσε τον κώδωνα του κινδύνου, χαρακτηρίζοντας «μη επιστημονικά τεκμηριωμένη, αλλά και εκπαιδευτικά παράλογη -μιας και βρισκόμαστε λίγο πριν τη λήξη της σχολικής χρονιάς-» την διαφαινόμενη «απόφαση της κυβέρνησης Μητσοτάκη να λειτουργήσει κυρίως τα Δημοτικά και τα Γυμνάσια χωρίς, μάλιστα, να υφίστανται πιεστικές εκπαιδευτικές ανάγκες, όπως είναι οι πανελλαδικές εξετάσεις». Μιλώντας στον ραδιοφωνικό σταθμό Real FM 97,8 ο εκπρόσωπος Τύπου του ΣΥΡΙΖΑ κάλεσε την κυβέρνηση να εξηγήσει γιατί το κάνει «αφού μια τέτοια εξέλιξη μπορεί να προκαλέσει επέκταση των κρουσμάτων». Τόνισε επίσης πως «σε κάποιες ευρωπαϊκές χώρες που αποφασίστηκε η επαναλειτουργία σχολείων, γίνονταν παράλληλα δεκάδες χιλιάδες τεστ ημερησίως». «Είμαστε ουραγοί στην Ευρώπη στα τεστ ανά εκατομμύριο κατοίκων, αλλά ούτε και τα σχολικά μας κτήρια έχουν δυνατότητες για οργάνωση υγειονομικών μέτρων. Το άνοιγμα των σχολείων είναι βεβιασμένο, αχρείαστο και επικίνδυνο» πρόσθεσε.",https://www.naftemporiki.gr/story/1593884/al-xaritsis-i-kubernisi-na-eksigisei-giati-proxora-se-axreiasto-anoigma-ton-sxoleion
Politics,naftemporiki.gr,Π. Χρηστίδης: «Αμήχανη» η εικόνα από τη συνάντηση Μητσοτάκη - Τραμπ,"Τετάρτη, 08 Ιανουαρίου 2020 13:56",naftemporiki.gr,"Τον προβληματισμό του για τα όσα εκτυλίχθηκαν κατά τη χθεσινή συνάντηση του Έλληνα πρωθυπουργού Κυριάκου Μητσοτάκη με τον Αμερικανό πρόεδρο Ντόναλντ Τραμπ εξέφρασε ο εκπρόσωπος Τύπου του Κινήματος Αλλαγής Παύλος Χρηστίδης. «Η εικόνα χθες ήταν αμήχανη. Και ήταν μία εικόνα η οποία προφανώς προβληματίζει όλους όσους την παρακολούθησαν, διότι είναι προφανές ότι βλέπουμε, ξέρουμε τι δώσαμε. Το σημαντικό είναι να δούμε τι έχουμε κερδίσει ως Ελλάδα. Και θα περιμένουμε γιατί και οι σημερινές συναντήσεις είναι πολύ σημαντικές» δήλωσε ο κ. Χρηστίδης μιλώντας στον τηλεοπτικό σταθμό «Open Beyond». Δεδομένου - όπως είπε - ότι και σήμερα αναμένονται κρίσιμες συναντήσεις «σίγουρα δεν μπορεί να βγει σήμερα κανείς και να πει ότι έχουμε είτε θρίαμβο είτε φιάσκο». «Υπάρχει λοιπόν μία εικόνα την οποία την έχουν δει όλοι οι Έλληνες. Και ποια είναι η ουσία; Ότι έχουμε έναν γείτονα, την Τουρκία, η οποία παραβιάζει διαρκώς το Διεθνές Δίκαιο, είναι επιθετική απέναντι σε όλους τους γείτονές της και στην οποία οιΗΠΑσήμερα που μιλάμε οφείλουν να δείξουν ότι ο δρόμος ο οποίος ακολουθούμε είναι ο λανθασμένος δρόμος. Κι αυτό είναι κάτι το οποίο αφορά και την Ευρωπαϊκή Ένωση και το ΝΑΤΟ και όλους τους διεθνείς εταίρους του παιχνιδιού. Πως θα εξελιχθούν τα πράγματα. Θα ηρεμήσει ο κ. Ερντογάν από εδώ και μπρος; Αυτό θέλουμε» συνέχισε ο κ. Χρηστίδης. Υπενθύμισε ακόμη πως «και πριν από έναν χρόνο, ο κ. Τσίπρας επισκέφθηκε τον κ. Τραμπ και είδαμε ότι η χώρα μας έδωσε, αλλά εμείς δεν κερδίσαμε τίποτα». «Όλοι θα παραδεχθούν ότι η στρατηγική η οποία σήμερα ενισχύει τη χώρα μας και η οποία αφορά για παράδειγμα τον EastMed δεν την έκανε ο κ. Τσίπρας, δεν την έκαναν οι κυβερνήσεις της Νέας Δημοκρατίας, αλλά χαράχτηκε με την κυβέρνηση τουΠΑΣΟΚκαι του Γιώργου Παπανδρέου και ακολουθήθηκε με συνέπεια στη συνέχεια. Αυτό είναι κάτι το οποίο πρέπει να το έχουμε υπόψη μας, διότι πρέπει να δούμε πώς κάνουμε εθνική στρατηγική» πρόσθεσε, συμπληρώνοντας πως «αν είχε γίνει το συμβούλιο των πολιτικών αρχηγών, και ο κ. Μητσοτάκης θα ήταν πιο ισχυρός και η θέση της χώρας θα ήταν πιο αποφασιστική».",https://www.naftemporiki.gr/story/1548612/p-xristidis-amixani-i-eikona-apo-ti-sunantisi-mitsotaki-tramp
Politics,naftemporiki.gr,ΣΥΡΙΖΑ: Οι πολίτες θέλουν να μάθουν πώς θα παραμείνουν όρθιοι στη ζωή τους,"Τρίτη, 28 Απριλίου 2020 20:17",naftemporiki.gr,"«Ο κ. Μητσοτάκης χρειάστηκε 15 λεπτά διάγγελμα για να πει με φλυαρία πως μέχρι στιγμής η Ελλάδα πήγε καλά γιατί ο ίδιος εμπιστεύθηκε τους πολίτες, αλλά με τη σταδιακή άρση των περιοριστικών μέτρων θα ευθύνονται οι ίδιοι για ό,τι συμβεί», τονίζει οΣΥΡΙΖΑ,σχολιάζοντας  το διάγγελμα του Πρωθυπουργού. Σύμφωνα με τη σχετική ανακοίνωση, ο κ. Μητσοτάκης «επιμένει με δυο λόγια να αγνοεί την πρώτιστη ευθύνη της Πολιτείας, δείχνοντας με το δάχτυλο τους πολίτες για την ""ατομική ευθύνη"". Πέρα από την επίκληση στο συναίσθημα των πολιτών, δεν είπε τίποτα συγκεκριμένο για τη στήριξη της οικονομίας απέναντι στην ύφεση που έρχεται, για την ενίσχυση των μισθωτών, των μικρομεσαίων και των αυτοαπασχολούμενων, δεν είπε τίποτα για τις επιχειρήσεις και τους εργαζόμενους στον κρίσιμο κλάδο του τουρισμού». Όπως σημειώνει ο ΣΥΡΙΖΑ «οι πολίτες δεν θέλουν να μάθουν μόνο πότε θα βγουν από το σπίτι τους αλλά και πώς θα παραμείνουν όρθιοι στη ζωή τους, με αξιοπρέπεια και δουλειές την επόμενη μέρα. Και φυσικά, δεν είπε για ποιο λόγο τα σχολεία της δευτεροβάθμιας εκπαίδευσης, που μέχρι χθες χαρακτηρίζονταν από την κυβέρνηση και τους επιστήμονες ""υγειονομική βόμβα διασποράς του κορωνοϊού"", τώρα ξαφνικά ανοίγουν άρον-άρον για είκοσι μόλις μέρες, αφήνοντας μάλιστα παράθυρο να κάνει το ίδιο και για τα δημοτικά και τα νηπιαγωγεία». «Ας ευχηθούμε και ας ελπίσουμε η απόφαση να μην αποβεί μοιραία για μια πιθανή αναζωπύρωση κρουσμάτων και πάνε χαμένοι οι κόποι δυο ολόκληρων μηνών. Οι πολίτες με αίσθημα κοινωνικής αλληλεγγύης και ευθύνης τήρησαν τα απαραίτητα μέτρα τις μέρες της καραντίνας. Η ευθύνη της κυβέρνησης όμως ήταν να χρησιμοποιήσει αυτό τον χρόνο για να ενισχύσει το Ε.Σ.Υ. με ανθρώπινο δυναμικό, με το απαραίτητο υγειονομικό υλικό, να αυξήσει τον αριθμό των ΜΕΘ, να φροντίσει ώστε τώρα που επανερχόμαστε να έχουμε στη διάθεση μας μεγάλο αριθμό τεστ ώστε οι πολίτες να εξετάζονται μαζικά. Δυστυχώς τίποτα από αυτά δεν έχει γίνει», αναφέρει ο ΣΥΡΙΖΑ. Τέλος, επισημαίνει πως «η άρση των μέτρων, λοιπόν, με απόλυτη ευθύνη του κ. Μητσοτάκη και όχι των επιστημόνων, γεμίζει τους πολίτες με πολύ περισσότερη ανησυχία και φόβο από ότι η ίδια η καραντίνα. Μακάρι τα συναισθήματα αυτά να αποδειχθούν υπερβολικά».",https://www.naftemporiki.gr/story/1594063/syriza-oi-polites-theloun-na-mathoun-pos-tha-parameinoun-orthioi-sti-zoi-tous
Politics,naftemporiki.gr,Κυβέρνηση: Στον Λευκό Οίκο τα βλέμματα,"Τρίτη, 07 Ιανουαρίου 2020 07:02",naftemporiki.gr,"Το κατώφλι του Λευκού Οίκου θα περάσει στις 21.00 ο πρωθυπουργός Κυριάκος Μητσοτάκης, για το πολυαναμενόμενο ραντεβού του με τον Αμερικανό πρόεδρο Ντόναλντ Τραμπ, που θα λάβει χώρα σε μία κρίσιμη συγκυρία για τα εθνικά ζητήματα. Δίνοντας το στίγμα όσων θα συζητήσει με τον Αμερικανό πρόεδρο, ο κ. Μητσοτάκης τόνισε από τη Φλόριντα ότι στη συνάντησή του με τον Τραμπ θα τεθούν οι «ακατάλυτες ελληνοαμερικανικές σχέσεις και οι προοπτικές που έχουν σε όλα τα επίπεδα» και πρόσθεσε πως θα ενημερώσει τον Αμερικανό πρόεδρο για τις εξελίξεις στη νοτιοανατολική Μεσόγειο «εκεί, όπου δυστυχώς η Τουρκία παραβιάζει το διεθνές δίκαιο, προκαλώντας όλες τις γειτονικές χώρες και απειλώντας τη διεθνή σταθερότητα και την ασφάλεια στην περιοχή». Σύμφωνα με κυβερνητικές πηγές, ο Πρωθυπουργός θα τονίσει στον Αμερικανό πρόεδρο ότι η χώρα μας είναι βασικός παράγοντας σταθερότητας στα Βαλκάνια και στην ανατολική Μεσόγειο και παράλληλα οικονομικά, έχει αφήσει πίσω της την κρίση και προβάλλει ως ελκυστική επιλογή για επενδύσεις. Σε ό,τι αφορά ειδικότερα το μνημόνιο της Άγκυρας με την κυβέρνηση της Τρίπολης, θα επαναλάβει ότι είναι άκυρο, απαράδεκτο και δεν παράγει κανένα νομικό αποτέλεσμα. Επίσης αναμένεται να τονίσει ότι η Ελλάδα έχει το δίκιο με το μέρος της και ότι δεν πρόκειται να δεχτεί καμία παραβίαση των κυριαρχικών της δικαιωμάτων όπως ορίζονται από το διεθνές δίκαιο. Ο Πρωθυπουργός επισκέπτεται τον Λευκό Οίκο σε μια συγκυρία που, όπως έχει τονίσει, οι ελληνοαμερικανικές σχέσεις βρίσκονται στο καλύτερο επίπεδο που ήταν ποτέ. Όπως παρατηρούν κυβερνητικές πηγές, η  πρόσφατη ψήφιση του Eastmed Act  στιςΗΠΑ,τα αμερικανικά  μηνύματα στήριξης για τον αγωγό EastMed , αλλά και οι θέσεις του Έλληνα πρέσβη στην Αθήνα Τζέφρι Πάιατ εναντίον της συμφωνίας Τουρκίας - Λιβύης ενισχύουν τις ελληνικές θέσεις, την ώρα που η Τουρκία έχει οδηγηθεί, όπως έχει σημειώσει ο κ. Μητσοτάκης, στην απόλυτη απομόνωση. Ραντεβού Μητσοτάκη - Γκεοργκίεβα  Από το σημερινό πρόγραμμα του Πρωθυπουργού στην Ουάσιγκτον ξεχωρίζει και η συνάντηση που θα έχει με τη Γενική Διευθύντρια του Διεθνούς Νομισματικού Ταμείου (ΔΝΤ) Κρισταλίνα Γκεοργκίεβα στην έδρα του Ταμείου στην Ουάσιγκτον. Ο κ. Μητσοτάκης θα έχει επίσης συνάντηση με την ηγεσία του ινστιτούτου μελετών Atlantic Council και θα συμμετάσχει σε πάνελ με τον αντιπρόεδρό του Ντέιμοντ Ουίλσον. naftemporiki.gr με πληροφορίες και από ΑΜΠΕ",https://www.naftemporiki.gr/story/1548198/kubernisi-ston-leuko-oiko-ta-blemmata
Politics,naftemporiki.gr,Κ. Φίλης: Σε βάθος χρόνου το «ταμείο» από την επίσκεψη Κ. Μητσοτάκη στις ΗΠΑ,"Τρίτη, 07 Ιανουαρίου 2020 12:22",naftemporiki.gr,"Η επίσκεψη του Έλληνα πρωθυπουργού στιςΗΠΑγίνεται σε μια περίοδο κατά την οποία «τα πράγματα είναι δύσκολα για την περιοχή και μέχρι σε κάποιο βαθμό επισκιάζεται από τις τελευταίες εξελίξεις στη Μέση Ανατολή», τόνισε ο διευθυντής Ερευνητικών Προγραμμάτων του Ινστιτούτου Διεθνών Σχέσεων (ΙΔΙΣ), Κωνσταντίνος Φίλης, σημειώνοντας πως «η Ελλάδα όμως μπορεί να εμφανίζεται -κάτι που κάνει όλο αυτό το χρονικό διάστημα- ως ένα κράτος που αποτελεί λύση στα προβλήματα και όχι μέρος των προβλημάτων». Μιλώντας στον ραδιοφωνικό σταθμό του ΑΜΠΕ, «Πρακτορείο 104,9 FM», ο κ. Φίλης σημείωσε πως «οι Αμερικανοί είναι σε αναζήτηση κρατών, που αποτελούν πόλο σταθερότητας σε μια πολύ δύσκολη περιοχή και (ως προς αυτό) η Ελλάδα μπορεί να εμφανίζεται, κάτι που κάνει όλο αυτό το χρονικό διάστημα, ως ένα κράτος που αποτελεί λύση στα προβλήματα και όχι μέρος των προβλημάτων, όπως συμβαίνει με τη γειτονική Τουρκία». Σύμφωνα με τον ίδιο, με βάση την τρέχουσα κρίση στις σχέσεις ΗΠΑ και Ιράν, υπάρχει το ενδεχόμενο ανάπτυξης νέων δυναμικών, τις οποίες μελετούν με προσοχή οι ειδικοί, δυναμικών που δεν έχουν σχέση με την Ελλάδα, όπου όμως επιχειρεί να αποκτήσει ρόλο η Τουρκία: «η αλήθεια είναι πως η κρίση στις σχέσεις ΗΠΑ και Ιράν ενδεχομένως μπορεί να αναβαθμίσει και τον ρόλο της Τουρκίας, η οποία μέσα στην κρίση αυτή διεκδικεί ρόλο διαμεσολαβητικό. Δεν ξέρω εάν μπορεί να μπει στα παπούτσια μιας τέτοιας προσπάθειας, η Τουρκία όμως έχει δηλώσει πως θα το επιχειρήσει και είμαι βέβαιος πως θα το κάνει». Όπως ανέφερε ο διευθυντής Ερευνητικών Προγραμμάτων του ΙΔΙΣ «για εμάς είναι πολύ σημαντικό να δούμε στο κομμάτι των επενδύσεων, της οικονομίας και της ενέργειας τι μπορεί να έρθει από αμερικανικής πλευράς. Ο κ.Φίλης εστίασε και στην πλωτή υποδομή αποθήκευσης και επαναεριοποίησης φυσικού αερίου, που δημιουργείται στην Αλεξανδρούπολη και στο αμερικανικό ενδιαφέρον, τονίζοντας πως οι ΗΠΑ «αποστέλλουν ποσότητες υγροποιημένου φυσικού αερίου στην Ευρώπη και θέλουν αυτές να τις πολλαπλασιάσουν». Σε ό,τι αφορά δε την αμυντική συνεργασία μεταξύ των δύο χωρών, ο κ.Φίλης σχολίασε πως θα έχει ενδιαφέρον εάν θα γίνει κάποια αναφορά «στα μαχητικά F-35», τόνισε όμως πως σε κάθε περίπτωση αναμένει μια συζήτηση για εμβάθυνση της αμυντικής συνεργασίας των δύο χωρών, «μια εμβάθυνση που θα πηγαίνει μαζί με τη συνεργασία στο κομμάτι των επενδύσεων στους τομείς της οικονομίας, της ενέργειας και των επενδύσεων». «Εκτιμώ πως η συνάντηση με τον Αμερικανό Πρόεδρο, Ντόναλντ Τραμπ θα είναι σε καλό κλίμα -ανάλογα με το πού βρίσκονται σήμερα οι σχέσεις μας με τις ΗΠΑ- έχουμε όμως κατά νου πως μιλάμε για την Προεδρία του κ.Τράμπ, μιλάμε δηλαδή για έναν ηγέτη ο οποίος έχει διακυμάνσεις στην ψυχολογία του», σχολίασε ο κ. Φίλης. Την ίδια ώρα ανάφερε πως σε ό,τι αφορά της ελληνοαμερικανικές σχέσεις «είμαστε σε περίοδο όπου οι θεσμοί των ΗΠΑ, είτε αναφερόμαστε στο υπουργείο Εξωτερικών των ΗΠΑ, είτε μιλάμε για το υπουργείο Άμυνας, είτε στην αμερικανική Γερουσία, είναι μάλλον σε μια θετική κατεύθυνση, σε σχέση με τον ρόλο και τη θέση της Ελλάδας στην περιοχή». «Σε επίπεδο κλίματος δεν θα έχουμε μεγάλες δυσκολίες, με εξαίρεση την περίπτωση του αν η αμερικανική πλευρά επιχειρήσει να αναδείξει το ζήτημα του Ιράν», προσέθεσε ο κ.Φίλης, που τόνισε πως μετά το τέλος της επίσκεψης του Έλληνα πρωθυπουργού στις ΗΠΑ «το ταμείο γίνεται σε βάθος χρόνου και όχι απαραίτητα την επόμενη ημέρα και πολλά από αυτά που συμφωνούνται τα βλέπουμε να συμβαίνουν αρκετό καιρό αργότερα». naftemporiki.gr με πληροφορίες από ΑΜΠΕ",https://www.naftemporiki.gr/story/1548311/k-filis-se-bathos-xronou-to-tameio-apo-tin-episkepsi-k-mitsotaki-stis-ipa
Politics,naftemporiki.gr,Για κορωνοϊό-οικονομική κρίση συνομίλησαν τηλεφωνικά Τσίπρας-Ζινγκαρέτι,"Τετάρτη, 29 Απριλίου 2020 16:04",naftemporiki.gr,"Τηλεφωνική επικοινωνία με τον γραμματέα του Δημοκρατικού Κόμματος Ιταλίας (PD), Νικόλα Ζινγκαρέτι, σχετικά με την αντιμετώπιση της πανδημίας και της οικονομικής κρίσης είχε σήμερα  ο πρόεδρος τουΣΥΡΙΖΑ,Αλέξης Τσίπρας. Κατά τη συνομιλία, ο κ. Τσίπρας τόνισε την ανάγκη να δημιουργηθεί ένα ευρύ μέτωπο για τη θέσπιση ευρωομολόγου το ταχύτερο δυνατόν και για τη δημιουργία ενός ισχυρού Ταμείου Ανάκαμψης, που να βασίζεται σε επιχορηγήσεις και όχι σε δανεισμό. Συμφώνησαν δε στην ανάγκη οι ευρωπαϊκές προοδευτικές δυνάμεις να αντιταχθούν σε οποιαδήποτε προσπάθεια εκμετάλλευσης της κρίσης σε βάρος εργαζομένων και μικρομεσαίων επιχειρήσεων. Τέλος, συμφώνησαν και στην αναβάθμιση των επαφών των οικονομικών επιτελείων των δύο κομμάτων κατά την επόμενη περίοδο.",https://www.naftemporiki.gr/story/1594355/gia-koronoio-oikonomiki-krisi-sunomilisan-tilefonika-tsipras-zingkareti
Politics,naftemporiki.gr,Ν. Χαρδαλιάς: Από τη Δευτέρα κινούμαστε προσεκτικά,"Τρίτη, 28 Απριλίου 2020 19:11",naftemporiki.gr,"Πρέπει να παραμείνουμε υπεύθυνοι αλλά και ρεαλιστές γιατί ο κορωνοϊός είναι παντού επεσήμανε ο υφυπουργός Προστασίας του Πολίτη, αρμόδιος για την Πολιτική Προστασία και τη Διαχείριση Κρίσεων Νίκος Χαρδαλιάς. Πετύχαμε το σπάσιμο της αλυσίδας μετάδοσης της νόσου, σημείωσε ο κ. Χαρδαλιάς και πρόσθεσε πως σήμερα είμαστε λίγα 24ωρα πριν περάσουμε στη 2η φάση. Παράλληλα, έστειλε το μήνυμα πως είναι εξαιρετικά πιο κρίσιμη και δύσκολη στη διαχείρισή της η 2η φάση της σταδιακής άρσης των περιορισμών. «Από το μένουμε σπίτι περνάμε στη σταδιακή μετακίνηση με τους όρους που επιβάλλονται και εφόσον τηρηθούν τα παραπάνω θα ετοιμαζόμαστε για το επόμενο βήμα. Όσο πο σκληρά εφαρμόσουμε τα μέτρα τόσο πιο γρήγορα θα περάσουμε στα επόμενα βήματα», πρόσθεσε. «Τηρούμε τους κανόνες; Τότε προχωράμε. Σε διαφορετική περίπτωση θα γυρίσουμε πίσω», κατέληξε. naftemporiki.gr  ",https://www.naftemporiki.gr/story/1594033/n-xardalias-apo-ti-deutera-kinoumaste-prosektika
Politics,naftemporiki.gr,"Στ. Πέτσας: Όσοι λένε να ανοίξουν τα σχολεία τον Σεπτέμβριο, θα έχουν την ίδια φοβία και τότε","Τρίτη, 28 Απριλίου 2020 13:05",naftemporiki.gr,"Στις επιφυλάξεις όσων υποστηρίζουν ότι τα σχολεία θα έπρεπε να ανοίξουν μία και καλή τον Σεπτέμβριο απάντησε σήμερα ο κυβερνητικός εκπρόσωπος Στέλιος Πέτσας. «Ο σκοπός όλων των μέτρων που πήραμε μέχρι σήμερα δεν  ήταν για να μείνουμε εσαεί κλεισμένοι στα σπίτια μας. Ήταν για να βγούμε από τα σπίτια μας. Όσοι επικαλούνται ότι θα πρέπει να ανοίξουν μία και καλή τα σχολεία τον Σεπτέμβριο θα έχουν την ίδια φοβία που έχουν και σήμερα» δήλωσε μιλώντας στην EΡΤ1. Ο κυβερνητικός εκπρόσωπος σημείωσε πως «δεν θα φύγει η αγωνία, δεν θα φύγει ο φόβος αν δεν τον αντιμετωπίσουμε» και πρόσθεσε πως «αυτό που έχει σημασία είναι να πάμε σταδιακά ώστε να ελέγχουμε ότι κάθε βαθμίδα ανοίγει με ασφάλεια». «Έτσι θα εξασφαλίσουμε ότι αν ανοίξει το Λύκειο, μετά θα ακολουθήσει το Γυμνάσιο ή μετά μπορεί να ακολουθήσει το Δημοτικό με ασφάλεια» ανέφερε. Όσον αφορά τα θέματα των εκκλησιών είπε πως «θα ξεκινήσουμε σταδιακά» με τη δυνατότητα για ατομική λατρεία, ατομική προσευχή. «Το επόμενο χρονικό διάστημα -σε ένα πλαίσιο, το οποίο συζητούμε με την Εκκλησία της Ελλάδας και το οποίο θα έχει κανόνες και μέτρα προστασίας- θα υπάρξει και η δυνατότητα παρουσίας του ποιμνίου στις εκκλησίες. Αυτό θα γίνει σε μία δεύτερη φάση» επανέλαβε, συμπληρώνοντας πως αυτό το πλαίσιο των κανόνων θα περιλαμβάνει μέτρα ατομικής προστασίας και αποστάσεις. «Όλα αυτά υπάρχουν και στην επιστολή που έστειλε ο Αρχιεπίσκοπος Ιερώνυμος προς τον Πρωθυπουργό και τα συζητάμε με την Εκκλησία της Ελλάδας, για να εξασφαλιστεί ένα απαραίτητο πλέγμα προστασίας των πιστών που θα πάνε στις εκκλησίες» ανέφερε ο κ. Πέτσας.",https://www.naftemporiki.gr/story/1593858/st-petsas-osoi-lene-na-anoiksoun-ta-sxoleia-ton-septembrio-tha-exoun-tin-idia-fobia-kai-tote
Politics,naftemporiki.gr,Ν. Παναγιωτόπουλος: Συζητήσαμε με Τραμπ το ενδεχόμενο αγοράς F-35,"Τετάρτη, 08 Ιανουαρίου 2020 14:14",naftemporiki.gr,"Την άποψη πως η συνάντηση του πρωθυπουργού Κυριάκου Μητσοτάκη με τον Αμερικανό πρόεδρο Ντόναλντ Τραμπ «πήγε όσο καλά μπορούσε να πάει, δεδομένης της δύσκολης συγκυρίας αφού η συγκέντρωση του Προέδρου ήταν στα τεκταινόμενα με το Ιράκ», εξέφρασε ο υπουργός Εθνικής Άμυνας Νίκος Παναγιωτόπουλος, ενώ σημείωσε ότι «πήραμε τη στήριξη του Προέδρου των Ηνωμένων Πολιτειών Αμερικής, τη θετική γνώμη ότι κάτι πάει πολύ καλά στην Ελλάδα και αυτό αναγνωρίζεται». Μιλώντας στην ΕΡΤ ο κ. Παναγιωτόπουλος επεσήμανε πως «επιβεβαιώθηκε η στρατηγική σχέση πλέον Ηνωμένων Πολιτειών Αμερικής και Ελλάδας, σχέση η οποία από εδώ και πέρα ζητούμενο είναι πώς θα μπορέσουμε να την επεκτείνουμε και να την εμβαθύνουμε με επενδύσεις, με συνεργασία στον αμυντικό τομέα και άλλα». Αναφερόμενος στο ζήτημα της αναβάθμισης των F-16 στην εκδοχή Viper και στην πιθανότητα αγοράς των F-35 ο υπουργός τόνισε ότι η «αναβάθμιση της Ελληνικής Αεροπορικής Βιομηχανίας θα είναι το όχημα που θα επιτρέψει όχι μόνο την αναβάθμιση των F-16 αλλά και τη μελλοντική υποστήριξη του αεροσκάφους 5ης γενιάς που αργά ή γρήγορα θα αποκτήσει η Ελλάδα, είναι νομοτελειακό αυτό». «Ναι, συζητήσαμε για το ενδεχόμενο αγοράς των αεροσκαφών F-35, με το δεδομένο βέβαια ότι η δημοσιονομική συγκυρία θα μας το επιτρέψει. Νομίζω ότι αυτό μπορούμε να το πούμε με κάποια ασφάλεια δεδομένου ότι οι προοπτικές της ελληνικής οικονομίας, νομίζω ότι θα βελτιωθούν. Από εκεί και πέρα, βέβαια, αυτό ήταν ένα σημείο που κέντρισε το ενδιαφέρον του Αμερικανού Προέδρου», πρόσθεσε και ανέφερε πως εντυπωσιάστηκε από τις ερωτήσεις που είχε να κάνει ο Τραμπ σχετικά με τα F-35 αλλά και το πρόγραμμα αναβάθμισης των F-16. Ερωτηθείς για το ενδεχόμενο ενίσχυσης του ελληνικού Πολεμικού Ναυτικού και με αμερικανικές φρεγάτες, ο κ. Παναγιωτόπουλος τόνισε: «στο πλαίσιο των συζητήσεων με τον Πρόεδρο Τραμπ, μιλήσαμε μόνο για τα αεροσκάφη, όσον αφορά στα εξοπλιστικά. Από εκεί και πέρα, με παράγοντες της αμερικανικής κυβέρνησης, μεταξύ των οποίων ήταν και η ηγεσία του υπουργείου Άμυνας τωνΗΠΑ,συζητήσαμε συνολικότερα όλα αυτά τα ζητήματα της ενίσχυσης των ελληνικών Ενόπλων Δυνάμεων από αμερικανικά όπλα, είτε μέσω πωλήσεων αμερικανικού αμυντικού υλικού είτε μέσω παραχώρησης πλεονάζοντος αμυντικού υλικού που δεν χρησιμοποιείται πλέον από τις αμερικάνικες Ένοπλες Δυνάμεις και συμφωνήσαμε ότι οι επιμέρους προτάσεις τις οποίες επεξεργάζεται βέβαια και η ελληνική πλευρά αλλά γνωρίζει και η αμερικανική, θα έχουμε τη δυνατότητα να συζητήσουμε σε βάθος λεπτομέρειες στο μέλλον».",https://www.naftemporiki.gr/story/1548621/n-panagiotopoulos-suzitisame-me-tramp-to-endexomeno-agoras-f-35
Politics,naftemporiki.gr,Ν. Παππάς: Λεφτά ακούν και λεφτά δεν βλέπουν οι επιχειρήσεις,"Τρίτη, 28 Απριλίου 2020 12:34",naftemporiki.gr,"Τα μέτρα της κυβέρνησης για τη στήριξη της οικονομίας «έχουν πυκνώσει την ανησυχία και έχουν μειώσει ραγδαία τις προσδοκίες των μικρών και μεσαίων επιχειρήσεων» δήλωσε ο τομεάρχης Οικονομίας της Κ.Ο. τουΣΥΡΙΖΑ,Νίκος Παππάς, προσθέτονας πως οι ΜμΕ από τα μέσα Μαρτίου, από όταν έγιναν οι πρώτες εξαγγελίες, «δεν έχουν πάρει μισό ευρώ». «Λεφτά ακούν και λεφτά δεν βλέπουν», ανέφερε μιλώντας στην ΕΡΤ1. Ο ίδιος εξήγησε ότι η ανησυχία που εκδηλώνεται από φορείς, όπως Επιμελητήρια και εμπορικούς συλλόγους, με τους οποίους ο τομέα Οικονομίας της αξιωματικής αντιπολίτευσης έχει καθημερινές διαβουλεύσεις, έχει να κάνει με την επιστρεπτέα προκαταβολή, όπου «υπάρχει γκρίζο τοπίο σε σχέση με το ποιος τη δικαιούται και τι ακριβώς δικαιούται, με τις εγγυήσεις, στις οποίες φαίνεται να έχουν προτεραιότητα μεγάλες επιχειρήσεις με τζίρους άνω των 50 εκατ. ευρώ ενώ μικρές και μεσαίες θα φτάνουν στο χείλος του γκρεμού για 10 χιλιάδες ευρώ, με το ζήτημα του πτωχευτικού δικαίου καθώς και της προστασίας της α' κατοικίας». «Όλες οι επιχειρήσεις σωρεύουν τεράστια πίεση. Οι άνθρωποι της αγοράς αντιλαμβάνονται πως όταν ξανανοίξουν θα έχουν να αντιμετωπίσουν συσσωρευμένα χρέη και ότι οι δυνητικοί πελάτες τους δεν θα έχουν μεγάλη αγοραστική δύναμη», συνέχισε για να συμπληρώσει ότι «αν αφεθούν οι τράπεζες να διαχειριστούν τα όποια χρηματοδοτικά εργαλεία αναπτύξει η Πολιτεία ή να αξιοποιήσουν τα κονδύλια και τη ρευστότητα της Ε.Ε. με τα δικά τους κριτήρια, η μισή ελληνική επιχειρηματικότητα θα μείνει εκτός στήριξης».",https://www.naftemporiki.gr/story/1593845/n-pappas-lefta-akoun-kai-lefta-den-blepoun-oi-epixeiriseis
Politics,naftemporiki.gr,Κίνημα Αλλαγής: Να ληφθούν εγκαίρως μέτρα για την αντιμετώπιση των δασικών πυρκαγιών,"Τρίτη, 07 Ιανουαρίου 2020 10:48",naftemporiki.gr,"Τη λήψη όλων των απαιτούμενων μέτρων για την αντιμετώπιση των δασικών πυρκαγιών εγκαίρως ζητεί το Κίνημα Αλλαγής, κατηγορώντας την κυβέρνηση ότι βρίσκεται σε «χειμερινή ραστώνη». «Σε μία χώρα που έχει ζήσει εθνικές τραγωδίες, τόσο το 2018 με τις πυρκαγιές στο Μάτι και στην Κινέττα, όσο και το 2007 με τις πυρκαγιές στην Πελοπόννησο, στην Εύβοια, στην Πάρνηθα και σε μεγάλο μέρος της επικράτειας, θα περίμενε κανείς ότι οι αντίστοιχες καταστροφές στην Αυστραλία θα χτυπούσαν 'εθνικό συναγερμό' εν όψει της θερινής περιόδου» αναφέρει ο Τομέας Περιβάλλοντος του Κινήματος Αλλαγής και προσθέτει: «Φαίνεται όμως ότι η «χειμερινή ραστώνη» της κυβέρνησης καλά κρατεί, παρά το γεγονός ότι γνωρίζουμε τη συχνότητα των δασικών πυρκαγιών στις μεσογειακές χώρες και τις συνέπειες της κλιματικής αλλαγής». Το Κίνημα Αλλαγής επισημαίνει πως θα πρέπει να αγοραστούν άμεσα νέα εναέρια μέσα πυρόσβεσης και να ενισχυθούν οι επίγειες δυνάμεις. Επίσης, όπως σημειώνει, είναι αυτονόητη η δημιουργία αντιπυρικών ζωνών στα δάση, η εγκατάσταση στους Εθνικούς Δρυμούς των ανενεργών μέσων παρακολούθησης (κάμερες) που βρίσκονται στους δρόμους των πόλεων, η οργάνωση περιπολιών στα δάση από το στρατό κατά τη θερινή περίοδο για την αντιμετώπιση των εμπρησμών αλλά και η απομάκρυνση των αυθαιρέτων από δασικές περιοχές. «Δικαιολογίες για 'ακραία φυσικά φαινόμενα', 'στρατηγούς ανέμους' και άλλα παρεμφερή, δεν αντέχει πλέον η ελληνική κοινωνία» επισημαίνει το Κίνημα Αλλαγής, τονίζοντας πως το κόμμα «θέτει ως κυρίαρχο ζήτημα την προστασία των δασών μας και των σπάνιων ζώων και φυτών που αυτά φιλοξενούν».",https://www.naftemporiki.gr/story/1548256/kinima-allagis-na-lifthoun-egkairos-metra-gia-tin-antimetopisi-ton-dasikon-purkagion
Politics,naftemporiki.gr,Σειρά νομοσχεδίων επί τάπητος στο υπουργικό συμβούλιο την Τετάρτη,"Τρίτη, 28 Απριλίου 2020 19:38",naftemporiki.gr,"Συνεδριάζει στις 11:00 το πρωί της Τετάρτης, υπό την προεδρία του Πρωθυπουργού Κυριάκου Μητσοτάκη, μέσω τηλεδιάσκεψης, το υπουργικό Συμβούλιο. Θα συζητηθούν θέματα όπως:",https://www.naftemporiki.gr/story/1594047/seira-nomosxedion-epi-tapitos-sto-upourgiko-sumboulio-tin-tetarti
Politics,naftemporiki.gr,Ευ. Τσακαλώτος: Αραβούργημα συνώνυμων και καλολογικών στοιχείων η απάντηση Σταϊκούρα,"Τετάρτη, 29 Απριλίου 2020 16:14",naftemporiki.gr,"Τις χθεσινές δηλώσεις του υπουργού Οικονομικών, Χρήστου Σταϊκούρα, σχετικά με την αντιμετώπιση της οικονομικής κρίσης από την πανδημία σχολιάζει σήμερα ο αρμόδιος τομεάρχης τουΣΥΡΙΖΑ,Ευκλείδης Τσακαλώτος, χαρακτηρίζοντας «αραβούργημα χρήσης συνώνυμων, μεταφορών και άλλων καλολογικών στοιχείων» την απάντηση του υπουργού. «Είπε ότι συζητάει πολύ, αλλά δεν είπε πού καταλήγει. Είπε ότι αυτοαποκλείομαι από τη συζήτηση, ενώ όλοι γνωρίζουν ότι εκείνος αρνείται να εμπλακεί σε κάθε κουβέντα. Wishful thinking το λέμε αυτό στην Πρέβεζα. Αρχίζω να υποψιάζομαι ότι οι απαντήσεις του κ. Σταϊκούρα είναι επίτηδες τόσο κενές περιεχομένου, ώστε να μην έχει νόημα να απαντήσουμε» δηλώνει ο κ. Τσακαλώτος. «Οφείλω να συνεχίσω να τον ρωτάω. Γιατί σε λίγο η συζήτηση για τα εμπροσθοβαρή μέτρα δεν θα έχει πλέον νόημα. Γιατί το παράθυρο ευκαιρίας για ένα εμπροσθοβαρές πρόγραμμα έχει σχεδόν κλείσει. Αυτό που παραμένει είναι οι οικονομικές και κοινωνικές συνέπειες της μη έγκαιρής λήψης μέτρων. Γιατί τη στιγμή που άλλες χώρες στηρίζουν την εργασία, αλλά και τις επιχειρήσεις τους, ηΝΔδυστυχώς συνεχίζει να αρνείται αυτή τη στήριξη» υποστηρίζει και ρωτά τον υπουργό: «Η Ιστορία έχει γράψει πράγματι κ. Σταϊκούρα. Και συνεχίζει να γράφει. Και πέρα από την ιστορία των υπουργών και των κυβερνήσεων που είναι κάπως αδιάφορη, υπάρχει και η πραγματική ιστορία. Αυτή των ανθρώπων. Αυτών που βλέπουν σήμερα τις ζωές τους, τις δουλειές τους, τις επιχειρήσεις τους, να καταστρέφονται. Ως ΣΥΡΙΖΑ θα συνεχίσουμε να καταθέτουμε προτάσεις, εφαρμόσιμες και ρεαλιστικές. Προτάσεις για τις ζωές και το μέλλον των ανθρώπων αυτής της χώρας. Το να κωφεύει ο κ. Σταϊκούρας δεν είναι μια από τις επιλογές του» αναφέρει ο Ευκλείδης Τσακαλώτος.",https://www.naftemporiki.gr/story/1594358/eu-tsakalotos-arabourgimasunonumon-kai-kalologikon-stoixeion-i-apantisi-staikoura
Politics,naftemporiki.gr,ΥΠΕΞ: Βαθιά οδύνη για τη συντριβή του αεροσκάφους στο Ιράν ,"Τετάρτη, 08 Ιανουαρίου 2020 14:36",naftemporiki.gr,"Τη βαθιά οδύνη του για τη  συντριβή του αεροσκάφους  της Ukraine International Αirlines στο Ιράν εκφράζει το υπουργείο Εξωτερικών. Mε ανάρτηση στον επίσημο λογαριασμό του στοTwitter,το υπουργείο Εξωτερικών αναφέρει: «Εκφράζουμε τη βαθιά οδύνη μας για την τραγική συντριβή του αεροσκάφους της Ukraine International Αirlines που προκάλεσε τον θάνατο επιβατών και πληρώματος. Ειλικρινή συλλυπητήρια στις οικογένειες και τους οικείους των θυμάτων».",https://www.naftemporiki.gr/story/1548629/ypeks-bathia-oduni-gia-ti-suntribi-tou-aeroskafous-sto-iran
Politics,naftemporiki.gr,Τέσσερις εικονικές αερομαχίες πάνω από το Αιγαίο,"Τρίτη, 28 Απριλίου 2020 19:51",naftemporiki.gr,"Σε 18 παραβιάσεις του εθνικού εναέριου χώρου προχώρησαν τουρκικά αεροσκάφη την Τρίτη σε Βορειοανατολικό, Κεντρικό και Νοτιοανατολικό Αιγαίο, ενώ σημειώθηκαν και τέσσερις εικονικές αερομαχίες μεταξύ ελληνικών και τουρκικών μαχητικών. Τα επτά τουρκικά F-16 προέβησαν επίσης σε τέσσερις παραβάσεις των κανόνων εναέριας κυκλοφορίας στο FIR Αθηνών. Τρεις εκ των ανωτέρω παραβιάσεων ήταν οι υπερπτήσεις που πραγματοποίησαν τα τουρκικά F-16. Τέσσερα από τα τουρκικά μαχητικά ήταν οπλισμένα, ενώ τα παραπάνω αεροσκάφη αναγνωρίστηκαν και αναχαιτίστηκαν σύμφωνα με τους διεθνείς κανόνες. naftemporiki.gr",https://www.naftemporiki.gr/story/1594055/tesseris-eikonikes-aeromaxies-pano-apo-to-aigaio
Politics,naftemporiki.gr,Ν.Δ. για την επίθεση στο Ίδρυμα Κων. Μητσοτάκη: Ουδείς στην κυβέρνηση εκφοβίζεται,"Τρίτη, 07 Ιανουαρίου 2020 10:32",naftemporiki.gr,"«Ουδείς στην κυβέρνηση εκφοβίζεται» τονίζει το Γραφείο Τύπου της Ν.Δ. σε ανακοίνωσή του για την  τοποθέτηση εμπρηστικού μηχανισμού στο Ίδρυμα «Κωνσταντίνος Μητσοτάκης». «Στόχος της μανίας των τραμπούκων, αυτή τη φορά ήταν το Ίδρυμα Κωνσταντίνος Μητσοτάκης. Πρέπει να αντιληφθούν ότι  ο υδείς στην κυβέρνηση εκφοβίζεται» αναφέρεται στην ανακοίνωση. Όπως σημειώνει η Ν.Δ. «με τέτοιες ενέργειες το μόνο που κάνουν είναι να τονίζουν την ανάγκη για αντιμετώπιση της ανομίας. Και σε αυτό τον στόχο η κυβέρνηση δεν κάνει πίσω».",https://www.naftemporiki.gr/story/1548247/nd-gia-tin-epithesi-sto-idruma-kon-mitsotaki-oudeis-stin-kubernisi-ekfobizetai
Politics,naftemporiki.gr,Εξειδίκευση των μέτρων από τους αρμόδιους υφυπουργούς μετά το διάγγελμα Μητσοτάκη,"Τρίτη, 28 Απριλίου 2020 11:16",naftemporiki.gr,"Με τη συμμετοχή πολλών υφυπουργών θα πραγματοποιηθεί η συνέντευξη Τύπου όπου θα εξειδικευτεί το σχέδιο σταδιακής άρσης των περιοριστικών μέτρων που έχουν ληφθεί λόγω του κορωνοϊού. Στη συνέντευξη Τύπου που θα γίνει μετά το διάγγελμα του Πρωθυπουργού στις 18.00 θα πάρουν μέρος οι: υφυπουργός παρά τω Πρωθυπουργώ, αρμόδιος για το Συντονισμό του Κυβερνητικού Έργου Άκης Σκέρτσος, υφυπουργός Ανάπτυξης και Επενδύσεων, αρμόδιος για τη Βιομηχανία και το Εμπόριο Νίκος Παπαθανάσης, υφυπουργός Προστασίας του Πολίτη, αρμόδιος για την Πολιτική Προστασία και τη Διαχείριση Κρίσεων Νίκος Χαρδαλιάς, υφυπουργός Υγείας Βασίλης Κοντοζαμάνης, υφυπουργός Εσωτερικών, αρμόδιος για Θέματα Αυτοδιοίκησης και Εκλογών Θοδωρής Λιβάνιος, υφυπουργός Υποδομών και Μεταφορών, αρμόδιος για Θέματα Μεταφορών, Γιάννης Κεφαλογιάννης. Την παρουσίαση θα συντονίσει η αναπληρώτρια κυβερνητική εκπρόσωπος Αριστοτελία Πελώνη.",https://www.naftemporiki.gr/story/1593817/ekseidikeusi-ton-metron-apo-tous-armodious-ufupourgous-meta-to-diaggelma-mitsotaki
Politics,naftemporiki.gr,Ν. Παναγιωτόπουλος: Ικανές να αντιμετωπίσουν οποιαδήποτε τουρκική πρόκληση οι Ε.Δ.,"Τετάρτη, 08 Ιανουαρίου 2020 15:10",naftemporiki.gr,"Μήνυμα πως οι ελληνικές Ένοπλες Δυνάμεις διαθέτουν την ενδεδειγμένη επιχειρησιακή σχεδίαση και τα απαιτούμενα μέσα προκειμένου να εξασφαλίσουν την αποτροπή όσο και την αντιμετώπιση τυχόν τουρκικών προκλητικών ενεργειών, έστειλε ο υπουργός Εθνικής Άμυνας Νικόλαος Παναγιωτόπουλος. Απαντώντας σε ερώτηση που κατέθεσε ο πρόεδρος της Ελληνικής Λύσης Κυριάκος Βελόπουλος για τις προκλητικές και νομικά αβάσιμες διεκδικήσεις της Τουρκίας σε θαλάσσιες περιοχές δυτικά της Ρόδου, επικαλούμενος δημοσίευμα εφημερίδας, ο κ. Παναγιωτόπουλος, τόνισε πως κατάλληλα ανεπτυγμένα τμήματα και μέσα των τριών κλάδων των Ενόπλων Δυνάμεων έχουν επιφορτισθεί με το συγκεκριμένο έργο της παρακολούθησης και αντιμετώπισης των περιστατικών τα οποία εκδηλώνονται στην περιοχή ευθύνης τους. Παράλληλα, υπενθύμισε ότι το υπουργείο Εθνικής Άμυνας προβαίνει στα πλαίσια των αρμοδιοτήτων του σε συνεργασία με το υπουργείο Εξωτερικών, σε όλες τις απαραίτητες ενέργειες, προς όλες τις αρμόδιες στρατιωτικές αρχές διεθνών οργανισμών, σύμφωνα με τους κανόνες του Διεθνούς Δικαίου, ώστε να στηλιτεύει σε διεθνές επίπεδο κάθε είδους εκδηλωμένης προκλητικής ενέργειας εκ μέρους της Τουρκίας.",https://www.naftemporiki.gr/story/1548671/n-panagiotopoulos-ikanes-na-antimetopisoun-opoiadipote-tourkiki-proklisi-oi-ed
Politics,naftemporiki.gr,Στ. Πέτσας: Ο διπλός στόχος στη συνάντηση Μητσοτάκη- Τραμπ,"Τρίτη, 07 Ιανουαρίου 2020 10:32",naftemporiki.gr,"Δύο βασικούς στόχους έχει ο πρωθυπουργός στη σημερινή συνάντησή του με τον Αμερικανό πρόεδρο, Ντόναλντ Τραμπ. Πρώτον, να αποδείξει ότι η Ελλάδα αποτελεί σταθερό και αξιόπιστο εταίρο για τιςΗΠΑστην περιοχή της Ανατολικής Μεσογείου και δεύτερον ότι έχοντας βγει από μία κρίση δέκα ετών είναι σήμερα πιο δυνατή και έτοιμη να υποδεχθεί επενδύσεις, αφήνοντας τη μιζέρια και κοιτάζοντας με αυτοπεποίθηση στο μέλλον.  Αυτό τόνισε μιλώντας χθες στην πρωινή εκπομπή της ΕΡΤ ο κυβερνητικός εκπρόσωπος, Στέλιος Πέτσας. Κληθείς να σχολιάσει την τουρκική προκλητικότητα, επανέλαβε ότι η Άγκυρα έχει απομονωθεί διπλωματικά, ενώ πρόσθεσε ότι περιμένει από την Ουάσιγκτον να επιβεβαιώσει ότι αντιμετωπίζει με αποφασιστικότητα την Τουρκία. Όπως είπε οι σχέσεις Ελλάδας- ΗΠΑ σήμερα περνούν μία από τις καλύτερες περιόδους και αυτό είναι ένα μήνυμα, που θα λάβουν όλοι.  Σε ερώτηση για το ενδεχόμενο απόκτησης των μαχητικών F-35 ο κ. Πέτσας επιβεβαίωσε ότι η χώρα ενδιαφέρεται να συμμετάσχει στο πρόγραμμα των F-35, αρκεί να είναι με όρους τους οποίους μπορούμε να ικανοποιήσουμε δημοσιονομικά. «Το εξετάζουμε και θα το συζητήσουμε» σημείωσε.  Ο κυβερνητικός εκπρόσωπος ανέφερε τέλος ότι πιθανώς την Παρασκευή θα γίνουν οι συναντήσεις του πρωθυπουργού με τους πολιτικούς αρχηγούς. Τέλος Ιανουαρίου - αρχές Φεβρουαρίου θα έχει ψηφιστεί ο εκλογικός νόμος και αμέσως μετά ξεκινά η διαδικασία για τον Πρόεδρο της Δημοκρατίας. ",https://www.naftemporiki.gr/story/1548248/st-petsas-o-diplos-stoxos-sti-sunantisi-mitsotaki-tramp
Politics,naftemporiki.gr,"Αλ. Τσίπρας: Το σχέδιο Μητσοτάκη θα φέρει ύφεση, ανεργία, λουκέτα και εν τέλει εκλογές","Τετάρτη, 29 Απριλίου 2020 17:05",naftemporiki.gr,"Στην σκληρή κριτική απέναντι στο σχέδιο της κυβέρνησης για την επόμενη μέρα της πανδημίας, το οποίο «θα φέρει τεράστια ύφεση, ανεργία, λουκέτα» αλλά και στο ενδεχόμενο πρόωρων εκλογών, ως «ευκαιρία για μια άλλη, προοδευτική κυβέρνηση» επικεντρώθηκε το Πολιτικό Συμβούλιο τουΣΥΡΙΖΑπου πραγματοποιήθηκε σήμερα, μέσω τηλεδιάσκεψης. Σύμφωνα με πηγές της Κουμουνδούρου, κατά την εισήγησή του στο Πολιτικό Συμβούλιο, ο πρόεδρος του ΣΥΡΙΖΑ, Αλέξης Τσίπρας, τόνισε ότι «η κυβέρνηση Μητσοτάκη όχι μόνο δεν έχει υιοθετήσει τη λογική του προγράμματός μας για εμπροσθοβαρή και οριζόντια μέτρα ενίσχυσης των εισοδημάτων, της εργασίας και των μικρομεσαίων επιχειρήσεων, αλλά αντιθέτως αξιοποιεί την κρίση ως ευκαιρία για να προωθήσει μία σκληρά αντιλαϊκή ατζέντα προς όφελος μίας μικρής επιχειρηματικής ελίτ». «Αυτό το σχέδιο θα φέρει όμως τεράστια ύφεση, ανεργία και χιλιάδες λουκέτα στην αγορά. Αυτή η εξέλιξη δεν θα είναι ένα φυσικό φαινόμενο», υπογράμμισε, προειδοποιώντας ότι «η Ελλάδα θα είναι πρωταθλήτρια στην ύφεση σε όλη την Ευρώπη και αυτό θα έχει την υπογραφή και την σφραγίδα του κ. Μητσοτάκη». Αναφερόμενος στο ενδεχόμενο εκλογών, σημείωσε ότι «με αυτά τα δεδομένα, οι πρόωρες εκλογές, όσο και αν οι συνθήκες δεν τις ευνοούν ούτε τις επιτρέπουν, ίσως να καταστούν αναπόφευκτες, δεδομένου ότι αυτό που έρχεται με ευθύνη του κ. Μητσοτάκη, καμία κυβέρνηση δε θα μπορούσε να το δικαιολογήσει». Συνεχίζοντας, ο αρχηγός της αξιωματικής αντιπολίτευσης σημείωσε ότι «οι εκλογές με απλή αναλογική θα είναι ταυτόχρονα και η ευκαιρία για την διαμόρφωση προοδευτικής πλειοψηφίας και κυβέρνησης συνεργασίας πάνω σε ένα πρόγραμμα κοινωνικής και οικονομικής ανασυγκρότησης, με την εργασία και τη μικρομεσαία επιχειρηματικότητα όρθια και με έναν νέο ρόλο για το κοινωνικό κράτος και το δημόσιο σύστημα Υγείας». «Το επόμενο διάστημα λοιπόν θα πρέπει να δουλέψουμε εντατικά για να δημιουργήσουμε τις προϋποθέσεις προγραμματικών συγκλίσεων και διεργασιών για την διαμόρφωση μίας νέας πολιτικής και κοινωνικής πλειοψηφίας, που θα αναλάβει να προωθήσει ένα προοδευτικό σχέδιο ανόρθωσης της κοινωνίας και της οικονομίας», κατέληξε ο Αλ. Τσίπρας, σύμφωνα με τις ίδιες πηγές. Πηγή: ΑΜΠΕ  ",https://www.naftemporiki.gr/story/1594376/al-tsipras-to-sxedio-mitsotaki-tha-ferei-ufesi-anergia-louketa-kai-en-telei-ekloges
Politics,naftemporiki.gr,Μ. Βαρβιτσιώτης: Η σχέση ΗΠΑ - Ελλάδας βρίσκεται στο καλύτερο δυνατό επίπεδο των τελευταίων ετών,"Τετάρτη, 08 Ιανουαρίου 2020 15:42",naftemporiki.gr,"Η συνάντηση Τραμπ-Μητσοτάκη στον Λευκό Οίκο βρέθηκε στο επίκεντρο της συζήτησης στις αρμόδιες επιτροπές της Βουλής που επεξεργάστηκαν το νομοσχέδιο του υπουργείου Εξωτερικών με τίτλο «Ρυθμίσεις για την αποχώρηση του Ηνωμένου Βασιλείου από την Ευρωπαϊκή Ένωση». Αυτό που έχει πολύ μεγάλη σημασία είναι ότι η σχέση ΗΠΑ-Ελλάδας, έτσι όπως περιγράφηκε από τον Πρόεδρο Τραμπ, βρίσκεται στο καλύτερο δυνατό επίπεδο των τελευταίων ετών, τόνισε ο παριστάμενος αναπληρωτής υπουργός Εξωτερικών Μιλτιάδης Βαρβιτσιώτης, απαντώντας στην κριτική βουλευτών τουΣΥΡΙΖΑγια επίσκεψη «κατώτερης των προσδοκιών». Σε μια δύσκολη περίοδο για τα εθνικά μας θέματα, ο Κυριάκος Μητσοτάκης απέδειξε χθες με τη στάση του ότι έχει και λόγο και ρόλο, διότι θέτει με παρρησία το θέμα της υπεράσπισης των κυριαρχικών μας δικαιωμάτων, ενώ έχει πλέον καταστεί και ο ίδιος και η χώρα ένας αξιόπιστος εταίρος και για τους υπερατλαντικούς μας φίλους και για τους Ευρωπαίους εταίρους μας, τόνισε ο κ. Βαρβιτσιώτης. Όπως σημείωσε ο αναπληρωτής υπουργός Εξωτερικών, «δεν είμαστε στη φάση κατά την οποία ο Έλληνας πρωθυπουργός να βρίσκεται στη δυσάρεστη θέση, όπως βρέθηκε ο κ. Τσίπρας, να δηλώνει μεταμέλεια για προηγούμενες δηλώσεις του για τον Πρόεδρο Τραμπ. Είμαστε στην περίοδο κατά την οποία η υπεράσπιση των δικαιωμάτων μας, η ανάδειξη της χώρας μας ως πυλώνα σταθερότητας στην περιοχή, η καλλιέργεια πολυμερών σχέσεων με όλες τις χώρες της περιοχής, και βέβαια η σταθερότητα με την οποία υπηρετούμε τις στρατηγικές σχέσεις μας με τιςΗΠΑ,αποτελούν βασικούς άξονες της εξωτερικής μας πολιτικής, τόνισε ο κ. Βαρβιτσιώτης: «Αυτό φάνηκε ξεκάθαρα εχθές» είπε ο υπουργός και συνεχίζοντας σκωπτικά είπε «σε όσους ανέμεναν θεαματικά αποτελέσματα ή θεαματική ανατροπή του παγκόσμιου σκηνικού από μια επίσκεψη στο Λευκό Οίκο, θα έλεγα ότι μάλλον καλλιεργούσαν φρούδες ελπίδες…». Ο κ. Βαρβιτσιώτης υπογράμμισε τον ρόλο των ΗΠΑ στην περιοχή, σημειώνοντας ότι συμμετέχουν μέσα από το σχήμα 3+1, στον άξονα Ελλάδας-Κύπρου-Αιγύπτου, και βεβαίως, με τις δηλώσεις τους έχουν εκδηλώσει την υποστήριξή τους προς τη συμφωνία του αγωγού της Ανατολικής Μεσογείου (East Med): Δεν περιμέναμε από τον Πρόεδρο Τραμπ να πει κάτι διαφορετικό από αυτά που είπε ο εκπρόσωπος του Στέητ Ντηπάρτμεντ την προηγούμενη εβδομάδα όταν χαιρέτησε την υπογραφή του East Med, και βεβαίως να πει κάτι διαφορετικό από τον υπουργό Εξωτερικών που συμμετείχε στην προηγούμενη σύνοδο της τριμερούς στο Κάιρο, επισήμανε ο κ. Βαρβιτσιώτης. Απευθυνόμενος κυρίως στην αξιωματική αντιπολίτευση, ο κ. Βαρβιτσιώτης είπε ότι όσοι θέλουν να δημιουργήσουν μια εικόνα ότι ήταν μία επίσκεψη κατώτερη των προσδοκιών, ξεχνούν τρία βασικά πράγματα: Την αστάθεια που επικρατεί στην περιοχή, ότι δεν είναι απομονωμένη η επίσκεψη αυτή από το διεθνές σκηνικό, αλλά εντάσσεται σε ένα διπλωματικό μαραθώνιο στον οποίο έχει επιδοθεί η χώρα μας και το τρίτο που ξεχνούν και κρίνουν εξ ιδίων τα αλλότρια, είναι ότι για εμάς η στρατηγική σχέση με τις ΗΠΑ, δεν είναι ένα νέο στοιχείο στην πολιτική μας, και υπήρξε πάντα για αυτή την παράταξη, ακρογωνιαίος λίθος της εξωτερικής πολιτικής της χώρας. Ως αποτυχημένη προσπάθεια προώθησης των ελληνικών θέσεων περιέγραψε τη μετάβαση του πρωθυπουργού στις ΗΠΑ, ο τέως υπουργός Εξωτερικών, Γιώργος Κατρούγκαλος. Η συνάντηση με τον Πρόεδρο Τραμπ δυστυχώς δεν ήταν επιτυχία, αλλά υποχώρηση. Προχώρησε σε σημαντικές παραχωρήσεις προς την άλλη πλευρά, όπως για παράδειγμα, η υποστηρικτική δήλωση για την δολοφονία Σουλεϊμανί ή η προσχώρηση στη θέση των ΗΠΑ για το 5G, χωρίς να πάρει τίποτα, ούτε υποστήριξη των ελληνικών θέσεων σε σχέση με τις τουρκικές προκλήσεις, ούτε και υποστήριξη για τον αγωγό East Μed είπε ο βουλευτής του ΣΥΡΙΖΑ. Αν αντιπαραβάλει κανείς την πολύ επιτυχημένη επίσκεψη Τσίπρα στην Αμερική το 2017 με τη χθεσινή του κ. Μητσοτάκη είναι πράγματι «η μέρα την νύχτα» εκτίμησε ο κ. Κατρούγκαλος. Για βιασύνη του πρωθυπουργού να πάρει θέση στο θέμα της εκτέλεσης Σουλεϊμανί, μίλησε η κοινοβουλευτική εκπρόσωπος του ΣΥΡΙΖΑ, Μαριλίζα Ξενογιαννακοπούλου, περιγράφοντας την εικόνα από τη συνάντηση Τραμπ-Μητσοτάκη ως «κατώτερη των προσδοκιών». Σύμφωνα με την ίδια, η θέση Μητσοτάκη ξεπερνά και τη συντηρητική θέση των Ευρωπαίων ηγετών και παρατήρησε ότι τις επόμενες ημέρες συνεδριάζει το συμβούλιο των υπουργών Εξωτερικών της ΕΕ για τη χάραξη ενιαίας γραμμής. Μίλησε επίσης για «βροντερή σιωπή» Τραμπ για ζητήματα που άπτονται των ελληνοτουρκικών ή της γεωπολιτικής σταθερότητας της περιοχής μας. Για εκκωφαντική σιωπή Τραμπ στην επιθετικότητα της Τουρκίας στην ανατολική Μεσόγειο, έκανε λόγο ο κοινοβουλευτικός εκπρόσωπος τουΚΚΕ,Νίκος Καραθανασόπουλος. Πηγή: ΑΜΠΕ",https://www.naftemporiki.gr/story/1548697/m-barbitsiotis-i-sxesi-ipa-elladas-brisketai-sto-kalutero-dunato-epipedo-ton-teleutaion-eton
Politics,naftemporiki.gr,Φώφη Γεννηματά: Μεγάλο ρίσκο το άνοιγμα των σχολείων,"Τρίτη, 28 Απριλίου 2020 09:43",naftemporiki.gr,"Τις «σοβαρότατες επιφυλάξεις» της σχετικά με το άνοιγμα των σχολείων εξέφρασε η πρόεδρος του Κινήματος Αλλαγής Φώφη Γεννηματά εν όψει των σημερινών ανακοινώσεων του Πρωθυπουργού. Μιλώντας χθες στον Ant1 η κ. Γεννηματά τόνισε πως η επιστροφή στην κανονικότητα και η επανεκκίνηση της κοινωνικής και οικονομικής ζωής πρέπει να γίνει με προσεκτικά βήματα για να μην έχουμε υποτροπή της νόσου. «Όλες οι πολιτικές δυνάμεις συμφωνήσαμε ότι δεν θα ακολουθήσουμε στη χώρα μας τη στρατηγική της ανοσίας της αγέλης. Οποιαδήποτε απόφαση δεν πρέπει να είναι αντίθετη με αυτή την αρχή» ανέφερε για να προσθέσει πως «το άνοιγμα των σχολείων είναι μεγάλο ρίσκο». «Περιμένω να δω ποιο ακριβώς είναι το σχέδιο και τις αυστηρές προϋπόθεσες για τις οποίες μίλησε ο κ. Τσιόρδας. Γιατί η κυβέρνηση επιλέγει να ξεκινήσει από τα σχολεία; Η κυβέρνηση θέτει τις προτεραιότητες και οι επιστήμονες καθορίζουν το πώς. Περίμενα η κυβέρνηση να ξεκινήσει πρώτα από τις επιχειρήσεις και στο τέλος να ανοίξουν τα σχολεία. Κρατώ σοβαρότατες επιφυλάξεις» σημείωσε. Όπως είπε, είναι λογικό να δοθεί προτεραιότητα στην Γ’ λυκείου και την διεξαγωγή των Πανελλαδικών εξετάσεων, αλλά όλα τα υπόλοιπα θέλουν προσεκτικό σχεδιασμό «Δώσαμε μάχη για να ανακοινωθεί ο περιορισμός της ύλης για τις Πανελλήνιες εξετάσεις και να διεξαχθούν το συντομότερο δυνατόν. Όπως επίσης να ολοκληρωθεί το εξάμηνο και οι πτυχιακές εξετάσεις των τελειόφοιτων φοιτητών» επισήμανε, συμπληρώνοντας πως το Κίνημα Αλλαγής αναμένει τις τελικές αποφάσεις και το σχέδιο της κυβέρνησης.",https://www.naftemporiki.gr/story/1593778/fofi-gennimata-megalo-risko-to-anoigma-ton-sxoleion
Politics,naftemporiki.gr,Κ. Μητσοτάκης: Απελπιστικά απομονωμένη η Τουρκία,"Τρίτη, 07 Ιανουαρίου 2020 09:54",naftemporiki.gr,"«Απελπιστικά απομονωμένη» σε διπλωματικό επίπεδο χαρακτήρισε την Τουρκία ο πρωθυπουργός Κυριάκος Μητσοτάκης, τονίζοντας ότι κατά την σημερινή συνάντησή του με τον Αμερικανό πρόεδρο Ντόναλντ Τραμπ θα τον ενημερώσει για το δίκαιο των ελληνικών θέσεων. Μιλώντας σε μέλη της ελληνικής ομογένειας στις Ηνωμένες Πολιτείες, στο περιθώριο της επίσκεψής του στην πόλη Τάρπον Σπρινγκς της Φλόριντα, ο κ. Μητσοτάκης σημείωσε πως το μεγαλύτερο πρόβλημα της χώρας σε ό,τι αφορά τα θέματα εξωτερικής πολιτικής είναι η Τουρκία, υπογραμμίζοντας πως η Ελλάδα έχει χρησιμοποιήσει όλα τα διπλωματικά όπλα για να απομονώσει την Άγκυρα. «Για πρώτη φορά, μετά από τις διπλωματικές ενέργειες που έχει κάνει αυτή η κυβέρνηση, και έχουμε επιδοθεί σε ένα πραγματικό διπλωματικό μαραθώνιο, η Τουρκία είναι απελπιστικά απομονωμένη. Έχει δημιουργηθεί ένα τόξο στήριξης των ελληνικών θέσεων το οποίο ξεκινά από την Αμερική, πηγαίνει μέχρι το Ισραήλ, την Αίγυπτο. Μέχρι και η Ρωσία βρέθηκε στην ίδια θέση με τις Ηνωμένες Πολιτείες για την απαράδεκτη μη συμφωνία -χρησιμοποιώ αυτό τον όρο διότι δεν έχει καμία νομική βάση η συμφωνία την οποία υπέγραψε η Τουρκία με τη Λιβύη» υπογράμμισε. «Το έθιξα στο Λονδίνο όταν βρέθηκα απέναντι από τον Ερντογάν και του είπα ξεκάθαρα πώς είναι δυνατόν σε μία συμμαχία ο ένας σύμμαχος να προκαλεί με τόσο προσβλητικό τρόπο και παραβιάζοντας κατάφωρα το διεθνές δίκαιο τον άλλο σύμμαχο. Έχουμε λοιπόν όλοι μας μία σημαντική δουλειά να κάνουμε. Να ενημερώσουμε την αμερικανική κοινή γνώμη και την αμερικανική πολιτική ηγεσία για το δίκαιο των ελληνικών θέσεων» είπε. Αναφέρθηκε επίσης στην ψήφιση από το Κογκρέσο του East Med Act, το οποίο χαρακτήρισε ως «ένα από τα καλύτερα κείμενα, από τα καλύτερα νομοθετήματα που έχουν προκύψει ποτέ από το αμερικανικό Κογκρέσο, υποστηρικτικά για τις ελληνικές θέσεις». Όπως σημείωσε ο κ. Μητσοτάκης, είναι πάρα πολύ σημαντικό πια ότι στο Κογκρέσο υπάρχει μια διακομματική υποστήριξη αυτής της πολιτικής. «Θα έχω την ευκαιρία εκτός από τον Πρόεδρο Τραμπ να συναντήσω και την ηγεσία του Κογκρέσου για να επαναλάβω το δίκαιο των ελληνικών θέσεων. Για πρώτη φορά βλέπω να διαμορφώνεται στην Αμερική μία πολιτική η οποία δεν κρατά τις συνηθισμένες ισορροπίες. Διότι πάντα υπήρχε αυτή η αίσθηση ότι πρέπει να κρατούνται ισορροπίες μεταξύ Τουρκίας και Ελλάδας. Έχουμε το δίκιο με το μέρος μας, έχουμε το διεθνές δίκαιο με το μέρος μας, έχουμε ισχυρούς συμμάχους και έχουμε βέβαια και πολύ σημαντικές αποτρεπτικές δυνατότητες. Έχω μεγάλη εμπιστοσύνη στις ένοπλες δυνάμεις μας, έχω πει ξεκάθαρα ότι θα προασπίσουμε την εθνική μας κυριαρχία με οποιοδήποτε μέσο απαιτείται» πρόσθεσε. Επανέλαβε παράλληλα πως η Ελλάδα δεν επιδιώκει όξυνση, αλλά την ειρήνη και την επίλυση των διαφορών με βάση το διεθνές δίκαιο. «Αλλά δεν πρόκειται εμείς να δεχθούμε, εντός εισαγωγικών να συρθούμε σε ένα τραπέζι διαπραγματεύσεων, εκβιαζόμενοι από μία Τουρκία η οποία δεν μπορεί να συμφωνήσει στο βασικό πλαίσιο σχέσεων καλής γειτονίας που πρέπει να διέπει δύο χώρες οι οποίες είναι καταδικασμένες από τη γεωγραφία να ζουν και να πορεύονται μαζί» διαμήνυσε. Εν όψει της συνάντησής του με τον Ντόναλντ Τραμπ ο κ. Μητσοτάκης ανέφερε: «Θα έχω την ευκαιρία αυτά να τα συζητήσω και με τον πρόεδρο Τραμπ αύριο στον Λευκό Οίκο και βέβαια να επανεπιβεβαιώσω το γεγονός ότι οι ελληνοαμερικανικές σχέσεις βρίσκονται ίσως στην καλύτερή τους φάση ιστορικά». Στο τραπέζι, όπως είπε, θα τεθεί και η ενίσχυση της αμυντικής συνεργασίας με τιςΗΠΑ.Ο Πρωθυπουργός υπενθύμισε την υποογραφη της επικαιροποίησης της αμυντικής συνεργασίας μεταξύ Ελλάδας και Ηνωμένων Πολιτειών, η οποία ενισχύει την παρουσία των Ηνωμένων Πολιτειών και στη Σούδα και στο Στεφανοβίκειο και στην Αλεξανδρούπολη, ενώ αναφέρθηκε και στην υπογραφή για τον EastMed, «ενός αγωγού ειρήνης μεταφοράς φυσικού αερίου από την Ανατολική Μεσόγειο στην Ευρώπη είναι ένα πάρα πολύ σημαντικό βήμα το οποίο αποδεικνύει έμπρακτα ότι όλα αυτά τα τριμερή σχήματα δεν είναι λόγια του αέρα» όπως παρατήρησε. Απαντώντας σε ερωτήσεις για το την  ψήφο των Ελλήνων οι οποίοι μένουν στο εξωτερικό  ο κ. Μητσοτάκης είπε προς τους ομογενείς: «Θέλω να τονίσω ότι το δικαίωμα της ψήφου, της συμμετοχής στην εκλογική διαδικασία, δεν το έχετε απωλεσει. Στην ουσία ο νόμος αυτός παρέχει μία διευκόλυνση: Τη δυνατότητα άσκησης του δικαιώματος αυτών που είναι εγγεγραμμένοι στους εκλογικούς καταλόγους, με τους περιορισμούς του νόμου, στο μόνιμο τόπο διαμονής τους. Δώστε μας τη δυνατότητα στις επόμενες εκλογές να διαμορφώσουμε πλειοψηφία 200 βουλευτών και σας διαβεβαιώνω ότι τα εμπόδια αυτά θα αφαιρεθούν. Διότι δεν ήταν δική μου επιθυμία να περιορίσουμε το εκλογικό σώμα». Όπως επισήμανε, αν υπάρξει μία σημαντική συμμετοχή στις επόμενες εκλογές αυτό θα δημιουργήσει τη δυναμική για να διευρυνθεί η συμμετοχή των Ελλήνων οι οποίοι κατοικούν στο εξωτερικό με χαλάρωση των κριτηρίων που μπήκαν στην πρώτη εφαρμογή του νόμου. «Άρα, δώστε μας και εσείς τη δύναμη και την επιχειρηματολογία να μπορούμε σε δεύτερο χρόνο να χαλαρώσουμε κι άλλο τα κριτήρια. Αυτό αποτελούσε εξ αρχής τη δική μου επιθυμία και αυτό θα επιδιώξω να κάνω όποτε μπορέσουμε να διαμορφώσουμε μία νέα υπέρ-πλειοψηφία των 200 βουλευτών» είπε. Ο κ. Μητσοτάκης ανέφερε πως η  εκπαίδευση  είναι μία φυσική γέφυρα μεταξύ της ομογένειας και της μητέρας πατρίδας, αλλά και ένα πολύ σημαντικό συγκριτικό πλεονέκτημα το οποίο μπορεί να αξιοποιηθεί «για να φέρουμε πολύ κόσμο και στην Ελλάδα». Όπως σημείωσε, για πρώτη φορά δίνεται σε ξένους να φοιτήσουν σε δημόσια ελληνικά πανεπιστήμια «καθώς για πρώτη φορά δίνουμε τη δυνατότητα στα πανεπιστήμια μας να προσφέρουν ξενόγλωσσα προγράμματα επί πληρωμή σε ξένους φοιτητές οι οποίοι θέλουν να σπουδάσουν». Για τα ζητήματα της εκμάθησης της γλώσσας στην Αμερική, στην Αυστραλία και τον Καναδά, τόνισε τις προσπάθειες που γίνονται από την κυβέρνηση «για να μπορέσουμε να έχουμε δασκάλους στα σχολεία μας», προσθέτοντας πως «η τεχνολογία ανοίγει καινούριους ορίζοντες πια για τη δυνατότητα εκμάθησης της ελληνικής γλώσσας με βιωματικό τρόπο για παιδιά τα οποία δεν έχουν ως πρώτη γλώσσα τα ελληνικά, που δεν μιλούν τα ελληνικά στο σπίτι, αλλά θέλουν να έχουν μία ελάχιστη επαφή με την γλώσσα για να κρατήσουν ζωντανούς τους δεσμούς με τη μητέρα πατρίδα». «Εκεί μπορούμε να κάνουμε πολλά σημαντικά πράγματα για να ενισχύσουμε την εκπαίδευση, την τυπική εκπαίδευση στα σχολεία, αλλά και την άτυπη εκπαίδευση που πια μέσω του Διαδικτύου» ανέφερε.  Για τα charter schools είπε πως «είναι εξαιρετικά και θα ήταν ευχής έργο να μπορέσουν να επεκταθούν», αλλά τόνισε την ανάγκη να υπάρξει «ένα πλαίσιο εκπαίδευσης το οποίο πηγαίνει πέρα από τα charter schools, πέρα από τα απογευματινά σχολεία, πέρα από τα σχολεία της εκκλησίας το Σάββατο». naftemporiki.gr",https://www.naftemporiki.gr/story/1548221/k-mitsotakis-apelpistika-apomonomeni-i-tourkia
Politics,naftemporiki.gr,Τουρκικά μαχητικά πάνω από Ψαρά και Αντίψαρα,"Τετάρτη, 29 Απριλίου 2020 17:08",naftemporiki.gr,"Πάνω από τα Ψαρά και τα Αντίψαρα στα 23.000 πόδια πέταξε στις 15:18 της Τετάρτης ζεύγος τουρκικών F-16, που εισήλθε στο FIR Αθηνών χωρίς να καταθέσει σχέδιο πτήσης, έκανε γνωστό το ΓΕΕΘΑ. Τα τουρκικά μαχητικά αναγνωρίσθηκαν και αναχαιτίσθηκαν από αντίστοιχα ελληνικά μαχητικά, σύμφωνα με τους διεθνείς κανόνες, κατά πάγια τακτική.",https://www.naftemporiki.gr/story/1594377/tourkika-maxitika-pano-apo-psara-kai-antipsara
Politics,naftemporiki.gr,Ημέρα ανακοινώσεων για την χαλάρωση των μέτρων,"Τρίτη, 28 Απριλίου 2020 08:06",naftemporiki.gr,"Το έναυσμα για τη σταδιακή μετάβαση στη «νέα κανονικότητα» θα δώσει ο πρωθυπουργός με το διάγγελμα που θα απευθύνει στις 18.00, ανακοινώνοντας το σχέδιο της κυβέρνησης για τη χαλάρωση των περιοριστικών μέτρων. Αμέσως μετά το διάγγελμα του Πρωθυπουργού θα γίνει η εξειδίκευση των πτυχών του κυβερνητικού σχεδίου  από τους συναρμόδιους υφυπουργούς. Δίνοντας μία πρόγευση για όσα θα ανακοινωθούν, ο κυβερνητικός εκπρόσωπος Στέλιος Πέτσας είπε πως η επανεκκίνηση θα γίνει με σχέδιο, σταδιακά και συγκροτημένα και πρόσθεσε πως μετά τη λήξη των περιοριστικών μέτρων που ισχύουν έως τις 4 Μαΐου, το συγκροτημένο σχέδιο της Κυβέρνησης θα αρχίσει να ξεδιπλώνεται σε επιμέρους στοχευμένες φάσεις τους μήνες Μάιο και Ιούνιο. Ο κανόνας θα είναι ότι τα στάδια άρσης των περιοριστικών μέτρων απέχουν χρονικά μεταξύ τους, ώστε να υπάρχει η δυνατότητα να αξιολογείται συνεχώς η εξέλιξη της πανδημίας. Ο κ. Πέτσας παρουσίασε μάλιστα τον οδικό χάρτη της άρσης των μέτρων, παραθέτοντας τα στάδια υπό τα οποία θα πραγματοποιηθεί. Σύμφωνα με όσα ανέφερε ο κυβερνητικός εκπρόσωπος αρχικά θα ανοίξουν τα κομμωτήρια και οι επιχειρήσεις λιανικού εμπορίου και προσωπικής υγιεινής με συγκεκριμένους κανόνες σχετικά με την εξυπηρέτηση του κοινού. Στη συνέχεια θα ανοίξουν σταδιακά και σε εύλογη χρονική απόσταση μεταξύ τους οι βαθμίδες της εκπαίδευσης. Σε επόμενη φάση θα ανοίξουν οι μεγαλύτερες επιχειρήσεις, οι επιχειρήσεις εστίασης, υπό συγκεκριμένες προϋποθέσεις και εφόσον εξελίσσεται ομαλά η υγεία του πληθυσμού. Εν συνεχεία, «θα ανοίξουν οι ξενοδοχειακές μονάδες αρχικά δωδεκάμηνης διάρκειας και αφού διευθετηθεί και το θέμα των μεταφορών και τα εποχιακά τουριστικά καταλύματα από τέλος Ιουνίου αρχές Ιουλίου». Για τα sms στο 13033 ο κυβερνητικός εκπρόσωπος διευκρίνισε ότι από την αρχή της άρσης των περιορισμών οι πολίτες δεν θα έχουν την υποχρέωση να συμπληρώνουν τα σχετικά έντυπα μετακίνησης και να στέλνουν γραπτά μηνύματα. Ειδικά για τη μετακίνηση σε διαφορετικούς νομούς και στα νησιά, σημείωσε ότι εξετάζεται η σταδιακή απελευθέρωση των μετακινήσεων και εκτός νομού και στα νησιά, ώστε να έχουμε σταδιακή μετάβαση στη νέα κανονικότητα. Σε ό,τι αφορά τις εκκλησίες, είπε ότι σε πρώτη φάση και από τα πρώτα βήματα αποκλιμάκωσης θα ανοίξουν για ατομική λατρεία, ενώ η παρουσία πιστών στις ακολουθίες θα γίνει σε μεταγενέστερο στάδιο σε συνεννόηση και με την Εκκλησία. Ο κ. Πέτσας ανακοίνωσε επίσης ότι οι συμβολικοί εορτασμοί για την Πρωτομαγιά μεταφέρονται για το πρώτο Σάββατο μετά την άρση των μέτρων και κάλεσε τα κόμματα και τα συνδικάτα να κατανοήσουν ότι «φέτος είναι αλλιώς». «Μέχρι να αρθούν, τα μέτρατηρούνται ευλαβικά για την προστασία της υγείας μας, των ανθρώπων που αγαπάμε και για το κοινό καλό. Ακόμη και συμβολικές συναθροίσεις, όπως αυτές για τον εορτασμό της Πρωτομαγιάς, μπορεί να θέσουν σε κίνδυνο όσα με κόπο κερδίσαμε μέχρι σήμερα» προειδοποίησε και πρόσθεσε πως «είναι ελάχιστη ένδειξη σεβασμού τόσο για το εργατικό κίνημα, όσο και για τους εργαζόμενους στο σύστημα υγείας, αλλά και για όλους τους εργαζόμενους του δημόσιου και ιδιωτικού τομέα, να μην υπάρξει πισωγύρισμα». naftemporiki.gr",https://www.naftemporiki.gr/story/1593744/imera-anakoinoseon-gia-tin-xalarosi-ton-metron
Politics,naftemporiki.gr,«Πράττω»: Άνευ ουσίας η επιστροφή στα σχολεία,"Τετάρτη, 29 Απριλίου 2020 17:25",naftemporiki.gr,"«Η επιστροφή των μαθητών στις σχολικές αίθουσες, με εξαίρεση εκείνων της Γ’ Λυκείου, είναι άνευ ουσίας» υποστηρίζει σε ανακοίνωσή της η «Κίνηση Ιδεών & Δράσης Πράττω», η οποία διερωτάται τι έχει αλλάξει από όταν τα σχολεία έκλεισαν με το επιχείρημα ότι είναι «υγειονομικές βόμβες». Παράλληλα, εκφράζει το φόβο η απόφαση αυτή της κυβέρνησης να «αποδειχθεί ανεύθυνη και επικίνδυνη», σημειώνοντας πως στηΓερμανίαυπάρχουν σκέψεις να ξανακλείσουν τα σχολεία, καθώς αυξήθηκε ο ρυθμός διάχυσης της επιδημίας μετά το άνοιγμα τους. Η «Κίνηση Ιδεών & Δράσης Πράττω» αναφέρει ότι οι μαθητές μέχρι τη Β’ Λυκείου θα πρέπει να προαχθούν χωρίς εξετάσεις και η νέα σχολική χρονιά να αρχίσει νωρίτερα, επισημαίνει ότι «για να λειτουργήσει η επόμενη χρονιά με επιτυχία, πρέπει άμεσα να γίνουν προσλήψεις σε εκπαιδευτικό και άλλο προσωπικό» και ζητά να διευρυνθεί η υλικοτεχνική υποδομή των σχολείων και να στηριχθούν οι μαθητές και μαθήτριες που προέρχονται από οικογένειες με μεγάλες οικονομικές ανάγκες. «Καλούμε την κυβέρνηση να αναθεωρήσει τις αποφάσεις της, με γνώμονα την προστασία της μαθητιώσας νεολαίας μας, του μέλλοντος της πατρίδας μας. Δεν υπάρχει μόνο η ατομική ευθύνη, υπάρχει και η κυβερνητική και αυτό πρέπει να αποδεικνύει η κυβέρνηση για κάθε ενέργειά της, διαφορετικά είναι υπόλογη. Καλούμε την εκπαιδευτική κοινότητα σε κοινό αγώνα για ένα σύγχρονο, δημοκρατικό, και τεχνολογικά ανεπτυγμένο σχολείο», καταλήγει η σχετική ανακοίνωση. naftemporiki.gr με πληροφορίες από ΑΜΠΕ",https://www.naftemporiki.gr/story/1594387/pratto-aneu-ousias-i-epistrofi-sta-sxoleia
Politics,naftemporiki.gr,Αιγαίο: Τρία τουρκικά αεροσκάφη παραβίασαν το FIR Aθηνών,"Τετάρτη, 08 Ιανουαρίου 2020 16:53",naftemporiki.gr,"Σε δύο παραβάσεις των κανόνων εναέριας κυκλοφορίας στο FIR Αθηνών προχώρησαν τουρκικά αεροσκάφη την Τετάρτη σε Βορειοανατολικό και Νοτιοανατολικό Αιγαίο. Τα συνολικά τρία τουρκικά αεροσκάφη (δύο F-16 και ένα CN-235), αναγνωρίστηκαν και αναχαιτίστηκαν σύμφωνα με τους διεθνείς κανόνες. naftemporiki.gr",https://www.naftemporiki.gr/story/1548788/aigaio-tria-tourkika-aeroskafi-parabiasan-to-fir-athinon
Politics,naftemporiki.gr,Επισκόπηση Τύπου,"Τρίτη, 28 Απριλίου 2020 06:50",naftemporiki.gr,"Διαβάστε τα πρωτοσέλιδα των εφημερίδων  εδώ . ΔΗΜΟΚΡΑΤΙΑ : "" Δόκτωρ θάνατος""  ΕΛΕΥΘΕΡΟΣ ΤΥΠΟΣ:  ""5.891 νέες προσλήψεις λόγω κορονοϊού ""  Η ΑΥΓΗ : "" Σοβαρές επιφυλάξεις για τα σχολέια "" Η ΕΦΗΜΕΡΙΔΑ ΤΩΝ ΣΥΝΤΑΚΤΩΝ : "" Ανοίξτε τώρα τη Βουλή ""  Η ΚΑΘΗΜΕΡΙΝΗ : "" Τα ""αγκάθια"" στην άρση των μέτρων "" ΡΙΖΟΣΠΑΣΤΗΣ : "" Μέρα πάλης για τα δικαιώματα και την προστασία της υγείας του λαού "" ΤΑ ΝΕΑ : "" Μισό ωράριο, όλος η μισθός "" ΕΣΤΙΑ : "" Επιστροφή στην υπερηφάνεια "" ΟΙΚΟΝΟΜΙΚΟΣ ΤΥΠΟΣ Η ΝΑΥΤΕΜΠΟΡΙΚΗ:  "" Ωθηση στην οικονομία με νέα δέσμη μέτρων """,https://www.naftemporiki.gr/story/1593738/episkopisi-tupou
Politics,naftemporiki.gr,Το πρόγραμμα επαφών του πρωθυπουργού με τους πολιτικούς αρχηγούς,"Τετάρτη, 08 Ιανουαρίου 2020 17:45",naftemporiki.gr,"Ο πρωθυπουργός Κυριάκος Μητσοτάκης, ξεκινά την Παρασκευή 10 Ιανουαρίου 2020, κατ' ιδίαν επαφές με τους πολιτικούς αρχηγούς στο Γραφείο του στη Βουλή. Συγκεκριμένα, στις 12:00 το μεσημέρι της Παρασκευής θα συναντηθεί με τον αρχηγό της αξιωματικής Αντιπολίτευσης και πρόεδρο τουΣΥΡΙΖΑ,Αλέξη Τσίπρα.  Μία ώρα αργότερα θα ακολουθήσει συνάντηση με την πρόεδρο του ΚΙΝΑΛ Φώφη Γεννηματά, ενώ στις 17:00 θα πραγματοποιηθεί η εκείνη με τον πρόεδρο της Ελληνικής Λύσης Κυριάκο Βελόπουλο και στις 18:00 με τον γραμματέα του ΜεΡΑ25, Γιάνη Βαρουφάκη. Η συνάντηση με τον γραμματέα της Κ.Ε. τουΚΚΕΔημήτρη Κουτσούμπα, θα πραγματοποιηθεί την επόμενη Δευτέρα στις 11:00 το πρωί. Τα ραντεβού κλείστηκαν μετά από επικοινωνία του γενικoύ γραμματέα του πρωθυπουργού, Γρηγόρη Δημητριάδη, με τους υπεύθυνους των πολιτικών γραφείων των πολιτικών αρχηγών. Ο πρωθυπουργός θα ενημερώσει τους πολιτικούς αρχηγούς για τα εθνικά θέματα, καθώς κλείνει ένας διπλωματικός κύκλος μετά τη συνάντησή του με τον Ντόναλντ Τραμπ. Σύμφωνα με πληροφορίες, θα επιδιώξει να διαμορφωθεί εθνικό μέτωπο και θα τους ζητήσει αυτοσυγκράτηση. Επίσης, ο Κυριάκος Μητσοτάκης θα τους παρουσιάσει τις γενικές αρχές του εκλογικού νόμου, σημειώνοντας ότι είναι ανοιχτός σε προτάσεις, πάνω στο πλαίσιο που θα παρουσιάσει και εντός χρονικών ορίων. Πηγή: ΑΜΠΕ",https://www.naftemporiki.gr/story/1548817/to-programma-epafon-tou-prothupourgou-me-tous-politikous-arxigous
Politics,naftemporiki.gr,Ν. Δένδιας: Η Τουρκία πρέπει να ακολουθήσει το διεθνές δίκαιο,"Δευτέρα, 27 Απριλίου 2020 22:41",naftemporiki.gr,"Το μήνυμα «η Τουρκία πρέπει να αντιληφθεί  ότι η οδός επίλυσης του όποιου προβλήματος είναι η συζήτηση επί τη βάση του διεθνούς δικαίου και όχι οι υπερπτήσεις ή η παραβίαση της κυριαρχίας και των κυριαρχικών δικαιωμάτων» καθώς και να μην επαναλάβει το εγχείρημα να δημιουργήσει μεταναστευτικές ροές προς την Ελλάδα και την Ευρώπη, έστειλε ο υπουργός Εξωτερικών Νίκος Δένδιας. Σε συνέντευξή του στον τηλεοπτικό σταθμό Star, ο κ. Δένδιας καυτηρίασε την τουρκική συμπεριφορά στο Αιγαίο και στην Ανατολική Μεσόγειο, τονίζοντας πως δεν προσιδιάζει σε ένα σύγχρονο κράτος το οποίο έχει την πρόθεση να γίνει μέλος της ευρωπαϊκής οικογένειας, να σεβαστεί δηλαδή το συνολικό πλαίσιο των αξιών που η ΕΕ προσυπογράφει. Ειδικότερα, αναφέρθηκε στις παραβιάσεις των ελληνικών κυριαρχικών δικαιωμάτων και της ελληνικής κυριαρχίας με υπερπτήσεις πάνω από τα νησιά, στις έρευνες στην κυπριακή ΑΟΖ και στα κυπριακά χωρικά ύδατα, στη λεκτική προκλητικότητα, επισημαίνοντας πως όλα αυτά δεν βοηθούν τη σχέση μας με την Τουρκία ούτε την ίδια την Τουρκία. Σε αυτό το πλαίσιο, διαμήνυσε πως η Ελλάδα δεν διολισθαίνει επειδή η άλλη πλευρά οξύνει είτε το λεξιλόγιο της είτε τη συμπεριφορά της, καθιστώντας σαφές πως «είμαστε μια χώρα η οποία σέβεται το διεθνές δίκαιο και λειτουργεί επί τη βάση του διεθνούς δικαίου, αλλά επίσης προστατεύει και τα κυριαρχικά της δικαιώματα, όπως έχει υποχρέωση ως ευρωπαϊκή χώρα και χώρα-μέλος του ΟΗΕ». Κληθείς να σχολιάσει τις πληροφορίες ότι ο Ερντογάν μεταφέρει μετανάστες με κορωνοϊό στα τουρκικά παράλια με στόχο να περάσουν στην Ελλάδα και έπειτα στην Ευρώπη, ο κ. Δένδιας απάντησε: «Δεν είμαι έτοιμος να πιστέψω ότι η Τουρκία έχει ένα μηχανισμό, ο οποίος ξεχωρίζει τους μετανάστες σε αυτούς που έχουν προσβληθεί από τον κορωνοϊό και σε αυτούς που δεν έχουν και επιλέγει αυτούς που έχουν προσβληθεί για να τους εξωθήσει στην Ελλάδα. Δεν είμαι έτοιμος να το προσυπογράψω αυτό». Από εκεί και πέρα, σημείωσε, ότι υπάρχουν συγκεντρώσεις μεταναστών στα τουρκικά παράλια είναι κάτι το γνωστό και προσέθεσε ότι οι προσπάθειες να δημιουργηθούν μεταναστευτικές ροές προς την Ελλάδα και την Ευρώπη είναι επίσης γνωστές και τις αντιμετωπίσαμε ως ευρωπαϊκή χώρα με επιτυχία, με σεβασμό στο δίκαιο και το ευρωπαϊκό κεκτημένο. Στο σημείο αυτό, ο υπουργός Εξωτερικών εξέφρασε την ελπίδα ότι από αυτό το συμβάν η Τουρκία να έχει αντλήσει τα συμπεράσματα που έπρεπε και δεν θα επαναλάβει το εγχείρημα. Ερωτηθείς για τις συνομιλίες μεΙταλίακαι Αίγυπτο για τη συγκρότηση ΑΟΖ, ο υπουργός Εξωτερικών κατέστησε σαφές πως είναι βασικές προτεραιότητες της κυβέρνησης Μητσοτάκη. «Η χώρα έχει καθυστερήσει να ρυθμίσει αυτά τα θέματα» προσέθεσε και υπογράμμισε πως είναι ο καιρός τώρα να βρούμε λύσεις με τις όμορες χώρες μας, ιδίως με τις όμορες φιλικές χώρες. «Με χώρες με τις οποίες συνομιλούμε ειλικρινά, ελπίζουμε ότι είμαστε κοντά, όμως σε μια διαπραγμάτευση δεν είμαι έτοιμος να σας πω πότε και πώς θα καταλήξει» συμπλήρωσε. Τέλος, απαντώντας σε ερώτηση για την αντίδραση του υπουργού Εξωτερικών Μεβλούτ Τσαβούσογλου σχετικά με την επιστροφή των τριών Ελλήνων ναυτικών μέσω Τουρκίας στην Ελλάδα, ο κ. Δένδιας την απέδωσε στην παρούσα συγκυρία και στην προσπάθεια της Τουρκίας να διατηρήσει κλίμα έντασης στη σχέση της με την Ελλάδα, ακόμα και σε ένα θέμα, όπως είπε, που με κανένα τρόπο δεν διατίθεται για εκμετάλλευση από την τουρκική πλευρά. «Εμείς κάναμε αυτό που είχαμε καθήκον να κάνουμε. Ευχαριστήσαμε την Τουρκία για τη βοήθεια που προσέφερε στην ελληνική κυβέρνηση για την επιστροφή των Ελλήνων ναυτικών» ανέφερε και τόνισε «το πώς η Τουρκία προσλαμβάνει τις ευχαριστίες μας, αυτό αφορά την Τουρκία».  ",https://www.naftemporiki.gr/story/1593714/n-dendias-i-tourkia-prepei-na-akolouthisei-to-diethnes-dikaio
Politics,naftemporiki.gr,Λιβύη και Αν. Μεσόγειος στο επίκεντρο της πενταμερούς,"Τετάρτη, 08 Ιανουαρίου 2020 19:36",naftemporiki.gr,"Οι τελευταίες εξελίξεις στη Λιβύη, καθώς και η  συνολική κατάσταση στην Ανατολική Μεσόγειο, βρέθηκαν στο επίκεντρο της διευρυμένης συνάντησης των υπουργών Εξωτερικών Ελλάδας, Κύπρου, Αιγύπτου, με τη συμμετοχή της Γαλλίας και της Ιταλίας. Στην πενταμερή συνάντηση, που πραγματοποιήθηκε στο Κάιρο, συμμετείχαν οι υπουργοί Εξωτερικών της Ελλάδας Νίκος Δένδιας, της Κύπρου Νίκος Χριστοδουλίδης, της Αιγύπτου Σάμεχ Σούκρι, της Γαλλίας Ζαν-Υβ Λε Ντριαν και της Ιταλίας Λουίτζι Ντι Μάιο. Υπενθυμίζεται πως στόχος της συνάντησης, σύμφωνα με τον Κύπριο υπουργό Εξωτερικών, Νίκο Χριστοδουλίδη, ήταν η αξιολόγηση των εξελίξεων στην ευρύτερη περιοχή της Ανατολικής Μεσογείου και το πώς αντιμετωπίζονται οι προκλήσεις που υπάρχουν, με βάση το διεθνές δίκαιο, ώστε να διαμορφωθούν συνθήκες ασφάλειας και σταθερότητας προς όφελος όλων των κρατών και των λαών της περιοχής. Διπλωματικές πηγές είχαν εκφράσει την εκτίμηση ότι η πενταμερής θα αποτελέσει μια ευκαιρία για γόνιμη ανταλλαγή απόψεων αναφορικά με τις προοπτικές επίλυσης της λιβυκής κρίσης, καθώς και για συντονισμό των ενεργειών των πέντε κρατών, εν μέσω μια συγκυρίας με ιδιαίτερες επιπτώσεις στους περιφερειακούς συσχετισμούς, καθώς και στην ασφάλεια και τη σταθερότητα μιας ταραγμένης περιοχής. naftemporiki.gr με πληροφορίες από ΑΜΠΕ  ",https://www.naftemporiki.gr/story/1548860/libui-kai-an-mesogeios-sto-epikentro-tis-pentamerous
Politics,naftemporiki.gr,Αλ. Τσίπρας: Ανησυχία και επιφυλάξεις για το άνοιγμα Γυμνασίων και Δημοτικών,"Δευτέρα, 27 Απριλίου 2020 20:46",naftemporiki.gr,"Γύρο τηλεφωνημάτων με καθηγητές και επιδημιολόγους για τις εξελίξεις στο μέτωπο της πανδημίας και την σταδιακή άρση των περιοριστικών μέτρων, είχε τη Δευτέρα ο πρόεδρος τουΣΥΡΙΖΑ,Αλέξης Τσίπρας. Σύμφωνα με σχετική ενημέρωση, ο κ. Τσίπρας εξέφρασε την ανησυχία και τις έντονες επιφυλάξεις του, που διατυπώνονται τόσο από τους γονείς όσο και από πολλά μέλη της επιστημονικής κοινότητας δημοσίως, για την κυβερνητική απόφαση να ανοίξουν εν μέσω πανδημίας - για μόλις είκοσι μέρες - όλα τα σχολεία και δη τα δημοτικά και τα γυμνάσια.  Σημείωσε χαρακτηριστικά ότι τα σχολεία δεν μπορούν και δεν πρέπει να συγχέονται με το σταδιακό άνοιγμα της οικονομικής δραστηριότητας, ενώ πρόσθεσε πως οι περισσότερες χώρες της Ευρώπης, χώρες οι οποίες μάλιστα κάνουν μαζικά διαγνωστικά τεστ για τον ιό και έχουν καλύτερη εικόνα της διασποράς του στην κοινότητα, δεν προχωρούν στο άνοιγμα των σχολείων. Τέλος, τόνισε ωστόσο ότι η περίπτωση της τρίτης Λυκείου και των τελειόφοιτων φοιτητών είναι διαφορετική, ώστε να μπορούν να δώσουν πανελλαδικές ή να πάρουν το πτυχίο τους και να ενταχθούν στην αγορά εργασίας. Νωρίτερα, ο ΣΥΡΙΖΑ - με ανακοίνωση - ζήτησε από την κυβέρνηση να μην αναλάβει το «αχρείαστο ρίσκο» της ολιγοήμερης επανέναρξη των σχολείων, αλλά να παραμείνει δεσμευμένη στον στόχο προστασίας της Δημόσιας Υγείας.",https://www.naftemporiki.gr/story/1593696/al-tsipras-anisuxia-kai-epifulakseis-gia-to-anoigma-gumnasion-kai-dimotikon
Politics,naftemporiki.gr,Τι συζήτησε ο Κ. Μητσοτάκης στο Κογκρέσο,"Τετάρτη, 08 Ιανουαρίου 2020 20:12",naftemporiki.gr,"Επαφές με σημαίνοντα μέλη των δύο νομοθετικών σωμάτων του Κογκρέσου, της Γερουσίας και της Βουλής των Αντιπροσώπων των HΠΑ είχε ο πρωθυπουργός Κυριάκος Μητσοτάκης κατά τη δεύτερη ημέρα της επίσκεψής του στην Ουάσιγκτον. Σύμφωνα με κυβερνητικές πηγές, οι συναντήσεις αποτυπώνουν, αφενός την ανάδειξη της Ανατολικής Μεσογείου ως περιοχής μείζονος στρατηγικού ενδιαφέροντος για τις HΠΑ και τη σημασία που αποδίδει το Καπιτώλιο στην Ελλάδα και την Κύπρο, και αφετέρου τη θετική συγκυρία στις ελληνοαμερικανικές σχέσεις. Ο πρωθυπουργός συναντήθηκε αρχικά με μέλη της Επιτροπής Εξωτερικών Σχέσεων της Γερουσίας, η οποία ασκεί σημαντική επιρροή στη διαμόρφωση της αμερικανικής εξωτερικής πολιτικής και στελεχώνεται από γερουσιαστές που έχουν ηγετικό ρόλο στα δύο μεγάλα κόμματα των ΗΠΑ. Στη συνάντηση έλαβαν μέρος ο πρόεδρος της Επιτροπής, Ρεπουμπλικάνος Τζέιμς Ριτς, ο Ρόμπερτ Μενέντεζ και οι γερουσιαστές Ζιν Σαχίν, Μάρκο Ρούμπιο, Κρις Μέρφι, Κρις Κουνς, Ραντ Πολ, Μιτ Ρόμνεϊ, Ρον Τζόνσον, Τεντ Κρουζ και Εντ Μάρκεϊ. Όπως τονίζουν από το Μέγαρο Μαξίμου, είναι σπάνιο ένας ξένος ηγέτης να γίνεται δεκτός από τόσα πολλά μέλη της εν λόγω Επιτροπής, ενώ οι ίδιες πηγές αναφέρουν πως ήταν ιδιαίτερα σημαντικό το γεγονός ότι τα μέλη της Επιτροπής Εξωτερικών Σχέσεων έδειξαν μεγάλο ενδιαφέρον για τις επενδυτικές ευκαιρίες στην Ελλάδα και την προοπτική της «επιστροφής» της ως ηγέτιδας δύναμης στην περιοχή των Βαλκανίων και ως παράγοντα σταθερότητας στην Ανατολική Μεσόγειο. Στη συνέχεια, ο πρωθυπουργός συναντήθηκε με την ηγεσία της Βουλής των Αντιπροσώπων, την πρόεδρο της Βουλής Νάνσι Πελόζι και με τους επικεφαλής τόσο των Δημοκρατικών που έχουν και την πλειοψηφία στη Βουλή, κ. Χόιερ όσο και των Ρεπουμπλικάνων, κ. ΜακΚάρθι. Ο Κυριάκος Μητσοτάκης, σύμφωνα με πληροφορίες, ανέπτυξε τις θέσεις της χώρας μας για τις παράνομες και προκλητικές τουρκικές ενέργειες, οι οποίες τείνουν να αποσταθεροποιήσουν την εύθραυστη, ούτως ή άλλως, ισορροπία στην περιοχή της ανατολικής Μεσογείου και ευρύτερα. Ενημέρωσε τα μέλη του Κογκρέσου για το «μνημόνιο» που υπέγραψε η Τουρκία με τη Λιβύη, το οποίο αγνοεί τα δικαιώματα των ελληνικών νησιών. Ο κ. Μητσοτάκης με τον γερουσιαστή Μπομπ Μενέντεζ. Τόνισε, δε, τη συνεργασία της Ελλάδος με το Ισραήλ και την Κύπρο για την υλοποίηση του αγωγού EastMed, ο οποίος, όπως σημείωσε, αποτελεί έργο ειρήνης και ανάπτυξης στο οποίο όλοι μπορούν να συμμετέχουν. Επιπλέον, ανέδειξε τον σημαντικό γεωστρατηγικό ρόλο της Ελλάδος για την περιφερειακή σταθερότητα της ευρύτερης περιοχής της και τη σταθερή, σημαντική συμβολή της χώρας μας στο πλαίσιο του ΝΑΤΟ, υπενθυμίζοντας την πρόσφατη επικαιροποίηση της Συμφωνίας Αμοιβαίας Αμυντικής Συνεργασίας με τις ΗΠΑ. Ο πρωθυπουργός, συνεχίζουν οι ίδιες πηγές, ενημέρωσε τα μέλη του Κογκρέσου για τα τεκταινόμενα στο πλαίσιο της διαδικασίας επίλυσης του Κυπριακού όπου υφίσταται, επίσης, αδιαλλαξία από την άλλη πλευρά, ενώ τόνισε τη σταθερή θέση της Ελλάδας για τα Βαλκάνια, ότι το μέλλον των κρατών της περιοχής είναι άμεσα συνδεδεμένο με τη συμμετοχή τους στις ευρωατλαντικές δομές και υπογράμμισε τις ελληνικές πρωτοβουλίες προς αυτή την κατεύθυνση. Ο κ. Μητσοτάκης παρουσίασε στους Αμερικανούς βουλευτές και γερουσιαστές τις ενέργειες της ελληνικής κυβέρνησης για τη βελτίωση του οικονομικού κλίματος στην Ελλάδα με την απλοποίηση των διαδικασιών, που καθιστούν την Ελλάδα προνομιακό χώρο προσέλκυσης Αμερικανών επενδυτών σε μια σειρά από σημαντικούς τομείς. «Σας ευχαριστώ για τα καλά σας λόγια. Είναι μεγάλη μου χαρά να βρίσκομαι εδώ, είναι χαρά μου να σας βλέπω ξανά. Γνωριζόμαστε εδώ και πολύ καιρό. Είναι η πρώτη φορά που επισκέπτομαι την Ουάσιγκτον ως νεοεκλεγείς πρωθυπουργός της Ελλάδας -έξι μήνες από την ημέρα που ανέλαβα την πρωθυπουργία της χώρας», δήλωσε ο πρωθυπουργός πριν τη συνάντησή του με τη Νάνσι Πελόζι. Έρχομαι σε μία χρονική στιγμή που η σχέση ανάμεσα στις δύο σπουδαίες χώρες μας κινείται από το καλό στο καλύτερο. Προσδίδουμε ξεχωριστή αξία σε αυτή τη σχέση. Είναι μία σχέση με μεγάλο στρατηγικό βάθος η οποία απολαμβάνει διακομματικής υποστήριξης στο Κογκρέσο, και αυτό μας χαροποιεί ιδιαίτερα. Σε μία περίοδο μεγάλων αναταραχών στην περιοχή μας, μπορείτε πάντα να βασίζεστε στην Ελλάδα ως σταθερό και αξιόπιστο εταίρο», πρόσθεσε. Σύμφωνα με τον ίδιο «είμαστε, πράγματι, δύο πολύχρονες δημοκρατίες και καθώς η Ελλάδα θα γιορτάζει, το 2021, τη συμπλήρωση 200 ετών από τον πόλεμο της ανεξαρτησίας, που εμπνεύστηκε σε μεγάλο βαθμό από τους ιδρυτές τωνΗΠΑ,θα είναι μία ακόμα μεγάλη ευκαιρία, κυρία πρόεδρε, να επαναβεβαιώσουμε την προσήλωση στις κοινές αξίες που ενώνουν τους δύο σπουδαίους λαούς μας. Σας ευχαριστώ και πάλι για την πολύ θερμή υποδοχή σας». Η κ. Πελόζι έκανε την εξής ανάρτηση στο twitter: «Είναι χαρά να υποδεχόμαστε στο Καπιτώλιο των ΗΠΑ τον πρωθυπουργό της Ελλάδας Κυριάκο Μητσοτάκη για να συζητήσουμε την ισχυρή εταιρική σχέση ανάμεσα στις δύο χώρες μας». naftemporiki.gr με πληροφορίες από ΑΜΠΕ",https://www.naftemporiki.gr/story/1548870/ti-suzitise-o-k-mitsotakis-sto-kogkreso
Politics,naftemporiki.gr,ΣΥΡΙΖΑ: Αχρείαστο ρίσκο η ολιγοήμερη επανέναρξη των σχολείων,"Δευτέρα, 27 Απριλίου 2020 17:30",naftemporiki.gr,"Να μην αναλάβει το «αχρείαστο ρίσκο» της ολιγοήμερης επανέναρξη των σχολείων, αλλά να παραμείνει δεσμευμένη στον στόχο προστασίας της Δημόσιας Υγείας, ζητεί από την κυβέρνηση ο ΣΥΡΙΖΑ. Θεωρεί πως η απόφαση για τη διακοπή λειτουργίας των σχολείων ήταν «αναμφίβολα επιβεβλημένη και συντέλεσε καθοριστικά στην επιτυχημένη μέχρι στιγμής υγειονομική αντιμετώπιση της πανδημίας στη χώρα μας». Επισημαίνει, ωστόσο, πως «τώρα βρισκόμαστε εκ νέου σε ένα μεταίχμιο» και «η κυβέρνηση οφείλει με σχεδιασμό, σε συνεννόηση με την επιστημονική κοινότητα και χωρίς βιαστικές κινήσεις, να οργανώσει τη σταδιακή επανεκκίνηση της οικονομίας και της κοινωνίας, με γνώμονα όμως πάντοτε την υπεράσπιση της δημόσιας υγείας». Η αξιωματική αντιπολίτευση υπογραμμίζει πως στη νέα αυτή φάση αναμένονται πολιτικές αποφάσεις από τον ίδιο τον κ. Μητσοτάκη, τη στιγμή που ήδη καταγράφονται διαφορετικές προσεγγίσεις μεταξύ των επιστημόνων-εμπειρογνωμόνων, ως προς την επαναλειτουργία των σχολείων. «Σε αυτό που όλοι συμφωνούν είναι η ανάγκη να διενεργηθούν οι εξετάσεις για τα Πανεπιστήμια το αργότερο μέχρι τα μέσα Ιουλίου, γεγονός που σημαίνει ότι θα πρέπει να επανέλθουν για λίγες ημέρες προετοιμασίας στα θρανία οι μαθητές  της Γ΄ Λυκείου. Το ίδιο ισχύει και για την πραγματοποίηση των πτυχιακών εξετάσεων στα Πανεπιστήμια». Διατυπώνονται ωστόσο σοβαρές αντιρρήσεις από γιατρούς, εκπαιδευτικούς και γονείς, ως προς το άνοιγμα των άλλων τάξεων και βαθμίδων, σημειώνει οΣΥΡΙΖΑ,που πιστεύει ότι μια τέτοια απόφαση δεν μπορεί να είναι πολιτική, αλλά να βασίζεται - αν όχι στην ομοφωνία - τουλάχιστον στην πλατιά συναίνεση της επιστημονικής κοινότητας. «Από τη στιγμή που αυτή η συναίνεση σήμερα δεν υφίσταται, η έναρξη των σχολείων για μόλις έναν μήνα πριν τις καλοκαιρινές διακοπές, αποτελεί αχρείαστο ρίσκο που δεν πρέπει να αναληφθεί» υποστηρίζει. Αναρωτιέται δε, τι θα εξυπηρετούσε μια τέτοια βεβιασμένη απόφαση από πλευράς της κυβέρνησης, στον βαθμό που η επανέναρξη μαθημάτων για λίγες μόνο μέρες δεν εξυπηρετεί εκπαιδευτικές ανάγκες, ενώ μπορεί να οδηγήσει σε επέκταση των κρουσμάτων μεταξύ των μαθητών, των εκπαιδευτικών αλλά και του γενικού πληθυσμού. «Ποιος, λοιπόν, μπορεί να αποκλείσει το ενδεχόμενο όσα πετύχαμε επί δύο μήνες να ανατραπούν;» διερωτάται ο ΣΥΡΙΖΑ. Επιπλέον, παρατηρεί πως σε όσες ευρωπαϊκές χώρες έχει αποφασιστεί επαναλειτουργία των σχολείων, αυτή συνδυάζεται με δεκάδες χιλιάδες τεστ ημερησίως, κάτι που στη χώρα μας δεν είναι δυνατό, όταν επί μήνες έχουν πραγματοποιηθεί μόνο 70.000 τεστ και είμαστε ουραγοί σε ολόκληρη την Ευρώπη. Επίσης, η κατάσταση των σχολικών κτηρίων «δεν προσφέρεται για άμεση οργάνωση υγειονομικών μέτρων». «Αντί, λοιπόν, να προχωρήσουμε τώρα στο βεβιασμένο άνοιγμα των σχολείων, πρέπει να προετοιμαστούμε για την επόμενη χρονιά, δημιουργώντας τις απαραίτητες προϋποθέσεις για ένα ασφαλές από όλες τις απόψεις άνοιγμα των σχολείων τον Σεπτέμβριο, όταν θα έχουμε καλύτερη εικόνα του μέρους του πληθυσμού με αντισώματα και ενδεχομένως εφοδιασμένοι και με νέα φαρμακευτικά όπλα για την αντιμετώπιση του ιού. Με αίσθημα ευθύνης απέναντι στην κοινωνία, οφείλουμε να αξιοποιήσουμε τα επιτεύγματα που συλλογικά κερδίσαμε με την υπομονή και τη προσπάθεια όλων των πολιτών. Αυτά τα επιτεύγματα δεν ανήκουν σε κάποιο κόμμα ή σε κάποια κυβέρνηση. Καμία κυβέρνηση, λοιπόν, δεν δικαιούται και να τα θέσει σε διακινδύνευση για πολικές ή άλλες σκοπιμότητες. Αγνοώντας πολιτικούς υπολογισμούς και σκοπιμότητες, ο ΣΥΡΙΖΑ είναι δεσμευμένος στον στόχο της προστασίας της δημόσιας υγείας σε όλη την περίοδο της πανδημίας. Καλούμε την κυβέρνηση με αίσθημα ευθύνης να πράξει το ίδιο» καταλήγει η αξιωματική αντιπολίτευση.",https://www.naftemporiki.gr/story/1593641/syriza-axreiasto-risko-i-oligoimeri-epanenarksi-ton-sxoleion
Politics,naftemporiki.gr,Μία εικονική αερομαχία στο Αιγαίο,"Δευτέρα, 27 Απριλίου 2020 18:44",naftemporiki.gr,"Σε εννέα παραβιάσεις του εθνικού εναέριου χώρου προχώρησαν τουρκικά αεροσκάφη τη Δευτέρα, σε Βορειοανατολικό, Κεντρικό και Νοτιοανατολικό Αιγαίο, ενώ σημειώθηκε και μία εικονική αερομαχία μεταξύ ελληνικών και τουρκικών μαχητικών. Τα συνολικά οκτώ τουρκικά αεροσκάφη (επτά F-16 και ένα CN-235) προέβησαν επίσης σε πέντε παραβάσεις των κανόνων εναέριας κυκλοφορίας στο FIR Αθηνών. Δύο από τα τουρκικά μαχητικά ήταν οπλισμένα, ενώ τα παραπάνω αεροσκάφη αναγνωρίστηκαν και αναχαιτίστηκαν σύμφωνα με τους διεθνείς κανόνες. naftemporiki.gr",https://www.naftemporiki.gr/story/1593657/mia-eikoniki-aeromaxia-sto-aigaio
Politics,naftemporiki.gr,Ευρεία κυβερνητική σύσκεψη για το μεταναστευτικό,"Τετάρτη, 08 Ιανουαρίου 2020 20:29",naftemporiki.gr,"Ευρεία κυβερνητική σύσκεψη πραγματοποιήθηκε σήμερα στο υπουργείο Εσωτερικών για το μεταναστευτικό-προσφυγικό ζήτημα. Στη σύσκεψη μετείχαν ο υπουργός Προστασίας του Πολίτη, Μιχάλης Χρυσοχοϊδης, ο υπουργός Εσωτερικών Τάκης Θεοδωρικάκος, ο υπουργός Επικρατείας Γιώργος Γεραπετρίτης, ο υφυπουργός Εθνικής 'Αμυνας και συντονιστής για το προσφυγικό Αλκιβιάδης Στεφανής, ο υφυπουργός παρά τω πρωθυπουργώ, αρμόδιος για τον συντονισμό του κυβερνητικού έργου, 'Ακης Σκέρτσος και βουλευτές του κυβερνώντος κόμματος από περιοχές όπου λειτουργούν δομές ή έχουν δεχθεί σημαντικό αριθμό προσφύγων και μεταναστών. Κατά τη διάρκεια της σύσκεψης υπήρξε ενημέρωση από τον κ. Στεφανή για την κατάσταση και για την πορεία υλοποίησης των κυβερνητικών αποφάσεων.",https://www.naftemporiki.gr/story/1548876/eureia-kubernitiki-suskepsi-gia-to-metanasteutiko
Politics,naftemporiki.gr,Κίνημα Αλλαγής: Επιστροφή στο χθες το νομοσχέδιο του υπουργείου Παιδείας,"Δευτέρα, 27 Απριλίου 2020 17:29",naftemporiki.gr,"Τη διαφωνία του με το πολυνομοσχέδιο του υπουργείου Παιδείας, εκφράζει με ανακοίνωση ο Τομέας Παιδείας του Κινήματος Αλλαγής, σημειώνοντας ότι «αποτελεί επιστροφή στο χθες». Όπως επισημαίνει, «δεν υπάρχει κανένα συνολικό σχέδιο για τη αναβάθμιση του σχολείου, καμιά νέα ιδέα. Μια συντηρητική πνοή διατρέχει το νομοσχέδιο. Από τον λαϊκισμό τουΣΥΡΙΖΑοδηγούμαστε στο διοικητισμό τηςΝΔ,από τη μια αδιέξοδη πολιτική στην άλλη. Η ουσία του σχολείου λείπει. Η εκπαίδευση και πολύ περισσότερο η παιδεία δεν είναι ούτε καν στα ζητούμενα». Το Κίνημα Αλλαγής θεωρεί ότι το νομοσχέδιο γυρίζει την εκπαίδευση σε παλιές «περπατησιές». Ζητεί να μην κατατεθεί πριν διεξαχθεί ουσιαστικός διάλογος. Η εκπαίδευση δεν είναι διοικητικός οργανισμός. Είναι κοινωνικός και πολιτικός, μορφωτικός και παιδαγωγικός θεσμός. Θέλει σχέδιο και όραμα. Θέλει πολιτική πρόταση, που να διαποτίζεται από τις σύγχρονες αλλαγές και να δημιουργεί το αύριο», σημειώνει. Ο Τομέας Παιδείας του ΚΙΝΑΛ τονίζει ότι «δεν υπάρχει κανένα μέτρο για την αναβάθμιση της ποιότητας της εκπαίδευσης - αντίθετα αυξάνεται ο αριθμός των μαθητών ανά τμήμα, γεγονός που επιβαρύνει την αποτελεσματικότητα της διδασκαλίας και της διαπαιδαγώγησης. Η επιχειρούμενη σχολειοποίηση του νηπιαγωγείου με την εισαγωγή διακριτών γνωστικών αντικειμένων δείχνει την πλήρη άγνοια του υπουργείου για το περιεχόμενο του τόσο σημαντικού θεσμού του νηπιαγωγείου». Επίσης, θεωρεί αναχρονιστικό και αντιεκπαιδευτικό μέτρο την εγγραφή των μαθητών στα ΕΠΑΛ με όριο ηλικίας τα 17 έτη και την αποδίδει σε ώθηση προς την ιδιωτική εκπαίδευση για κομματικούς και ιδεολογικούς λόγους. Στην ανώτατη εκπαίδευση, το νομοσχέδιο δεν συμβάλει στη χάραξη μιας εθνικής πολιτικής για την εκπαίδευση και την έρευνα μέσω της εκπόνησης ενός «Εθνικού Οδικού Χάρτη», επισημαίνει, εκτιμά ότι οι Δέσμες, ως σύστημα πρόσβασης, προκαλούν πολλές στρεβλώσεις στο λύκειο, ενώ το Εθνικό Απολυτήριο, χαρακτηριστικό στοιχείο των ευρωπαϊκών εκπαιδευτικών συστημάτων, που το διαλαλούσε υποκριτικά η ΝΔ, όπως αναφέρει, εξαφανίστηκε. «Ανάγκη της κοινωνίας είναι να υπερβούμε κομματικά στεγανά σε ό,τι αφορά τη χάραξη εκπαιδευτικής πολιτικής και να δημιουργούμε συναινέσεις, που θα ενώνουν τους εκπαιδευτικούς, που θα έχουν θετικό αντίκτυπο στους μαθητές και τις οικογένειές τους, αφού θα πρόκειται για πολιτικές μακρόπνοες με ένα συλλογικό όραμα για το τι σχολείο θέλουμε σε μια κοινωνία, σε έναν κόσμο που αλλάζουν διαρκώς», υποστηρίζει το Κίνημα Αλλαγής.",https://www.naftemporiki.gr/story/1593637/kinima-allagis-epistrofi-sto-xthes-to-nomosxedio-tou-upourgeiou-paideias
Politics,naftemporiki.gr,Αλ. Χαρίτσης: Τα αποτελέσματα των ερευνών στο Κουκάκι εκθέτουν τον κ. Χρυσοχοΐδη και τον Πρωθυπουργό,"Κυριακή, 05 Ιανουαρίου 2020 18:51",naftemporiki.gr,"«Τα αποτελέσματα των εγκληματολογικών ερευνών στην κατάληψη της οδού Ματρόζου στο Κουκάκι εκθέτουν πλήρως και ανεπανόρθωτα τον κ. Χρυσοχοΐδη, αλλά και τον ίδιο τον πρωθυπουργό. Και την ίδια στιγμή, εκθέτουν και την πλειονότητα των μέσων μαζικής ενημέρωσης, που έσπευσαν να υιοθετήσουν τους ισχυρισμούς του συγκεκριμένου υπουργού, αγνοώντας επιδεικτικά όλες τις μαρτυρίες των θυμάτων της αστυνομικής επίθεσης και των περίοικων», αναφέρει σε δήλωσή του ο εκπρόσωπος τουΣΥΡΙΖΑ,Αλέξης Χαρίτσης. Σημειώνει πως «τα ψεύδη περί δήθεν συμμετοχής των υιών του κ. Ινδαρέ στη συγκεκριμένη κατάληψη, που διέσπειρε το γραφείο τύπου του υπουργού με επίσημα δελτία τύπου προκειμένου να δικαιολογήσει τις αθλιότητες των αστυνομικών δυνάμεων μέσα στο σπίτι του σκηνοθέτη, κατέρρευσαν με πάταγο» και προσθέτει ότι η έρευνα της αρμόδιας υπηρεσίας δεν εντόπισε DNA των υιών του σκηνοθέτη Δ. Ινδαρέ στον χώρο της κατάληψης. Καταληκτικά, ο κ. Χαρίτσης αναφέρει ότι «τόσο ο κ. Χρυσοχοΐδης όσο και ο κ. Μητσοτάκης, ο οποίος πρόσφατα δήλωσε ότι στηρίζει πλήρως τον υπουργό του, είναι πλέον υποχρεωμένοι να δώσουν τις απαραίτητες εξηγήσεις» και τονίζει: «Οφείλουν να αναλάβουν την πολιτική ευθύνη για τον εξευτελισμό ανυποψίαστων ανθρώπων και για την καταπάτηση κάθε έννοιας δικαίου».",https://www.naftemporiki.gr/story/1548033/al-xaritsis-ta-apotelesmata-ton-ereunon-sto-koukaki-ekthetoun-ton-k-xrusoxoidi-kai-ton-prothupourgo
Politics,naftemporiki.gr,Ν. Δένδιας - Κάιρο: Δεν δημιουργούμε μέτωπο εναντίον οιουδήποτε,"Τετάρτη, 08 Ιανουαρίου 2020 21:08",naftemporiki.gr,"  Στις συζητήσεις που έγιναν  μετά τη συνάντηση των υπουργών Εξωτερικών Ελλάδας, Αιγύπτου, Κύπρου, Γαλλίας και Ιταλίας στο Κάιρο  αναφέρθηκε ο Έλληνας ΥΠΕΞ, Νίκος Δένδιας, σημειώνοντας πως «αυτό που συμβαίνει είναι ότι δημιουργείται μία κατανόηση χωρών που είναι διατεθειμένες απολύτως να συζητήσουν επι τη βάσει του Διεθνούς Δικαίου, της σταθερότητας στην περιοχή και της ειρήνης. Δεν αποκλείουμε κανέναν και δεν δημιουργούμε μέτωπο εναντίον οιουδήποτε». Όμως -σύμφωνα με τον κ. Δένδια- είναι αυτονόητο ότι οι χώρες οι οποίες καταλαβαίνουν ότι το Διεθνές δίκαιο πρέπει να είναι ο κώδικας της συμπεριφοράς συζητούν μεταξύ τους και αναλαμβάνουν πρωτοβουλίες. «Αυτό είναι που συνέβη σήμερα εδώ. Και θα μου επιτρέψετε να πω, αυτό που είναι ιδιαιτέρως σημαντικό, και είμαι ευγνώμων για αυτό, είναι η παρουσία της Γαλλίας. Η παρουσία του κ. Λε Ντριάν εδώ σήμερα και η ξεκάθαρη θέση του, τόσο μέσα στη συνάντηση, όσο και αργότερα κατά τα ανακοινωθέντα, αποτελεί για εμάς πηγή μεγάλης αισιοδοξίας και χαράς».",https://www.naftemporiki.gr/story/1548886/n-dendias-kairo-den-dimiourgoume-metopo-enantion-oioudipote
Politics,naftemporiki.gr,Οι βασικοί άξονες του σχεδίου για την ενίσχυση των κτηνοτρόφων,"Δευτέρα, 27 Απριλίου 2020 17:22",naftemporiki.gr,"Τους βασικούς άξονες του σχεδίου που επεξεργάζεται η κυβέρνηση σε συνεργασία με το υπουργείο Αγροτικής Ανάπτυξης και Τροφίμων, για την ενίσχυση των κτηνοτρόφων από τις επιπτώσεις της πανδημίας του κορονοϊού, γνωστοποίησε η αρμόδια υφυπουργός, Φωτεινή Αραμπατζή. Όπως τόνισε η κ. Αραμπατζή κατά τη διάρκεια τηλεδιάσκεψης με εκπροσώπους κτηνοτρόφων για την αιγοπροβατοτροφία, η παρουσίαση του ολοκληρωμένου σχεδίου θα πραγματοποιηθεί τις επόμενες ημέρες. «Είναι κυβερνητική δέσμευση η στήριξη σε κάθε αγρότη, κτηνοτρόφο, μελισσοκόμο και αλιέα το εισόδημα των οποίων επλήγη από την κρίση του κορονοϊού», δήλωσε η υφυπουργός Αγροτικής Ανάπτυξης και Τροφίμων και πρόσθεσε πως «θέση της Κυβέρνησης είναι ότι η αιγοπροβατοτροφία, με τα απαράμιλλα συγκριτικά της πλεονεκτήματα, μπορεί να αποτελέσει την αιχμή της αγροτικής οικονομίας στη χώρα μας. Με βάση αυτή την θέση και φυσικά την καθοριστική συμβολή των κτηνοτρόφων θέλουμε, μαζί με το ""πακέτο"" των μέτρων στήριξης, να σχεδιάσουμε την ""επόμενη ημέρα"" καθώς πιστεύουμε ότι τα περιθώρια ανάπτυξης της αιγοπροβατοτροφίας είναι πολύ μεγάλα». Οι βασικοί άξονες του σχεδίου στήριξης των κτηνοτρόφων είναι: Όπως συμφωνήθηκε, από όλες τις πλευρές οι τελικές συζητήσεις θα πραγματοποιηθούν μετά την πρωτομαγιά, όταν και αναμένεται, σύμφωνα με τους κτηνοτρόφους, να υπάρξει εκ νέου κατανάλωση ελληνικών αμνοεριφίων. Σημειώνεται ότι στην τηλεδιάσκεψη έλαβαν μέρος ο γενικός γραμματέας του ΥΠΑΑΤ, Γεώργιος Στρατάκος, ο Πρόεδρος του ΕΛΓΟ-ΔΗΜΗΤΡΑ, Σέρκος Χαρουτουνιάν, ο Αντιπρόεδρος του ΕΦΕΤ, Σταύρος Ζανόπουλος, ενώ από την πλευρά των κτηνοτρόφων συμμετείχε ο Πρόεδρος της Πανελλήνιας Ένωσης Κτηνοτρόφων (ΠΕΚ), Στέργιος Κύρτσιος, ο Πρόεδρος του Συνδέσμου Ελληνικής Κτηνοτροφίας (ΣΕΚ), Παναγιώτης Πεβερέτος και ο Πρόεδρος της Εθνικής Διεπαγγελματικής Οργάνωσης Κρέατος (ΕΔΟΚ), Ελευθέριος Γίτσας.",https://www.naftemporiki.gr/story/1593634/oi-basikoi-aksones-tou-sxediou-gia-tin-enisxusi-ton-ktinotrofon
Politics,naftemporiki.gr,ΥΠΕΞ: Αμέριστη συμπαράσταση στο λαό της Αυστραλίας για τις πυρκαγιές,"Κυριακή, 05 Ιανουαρίου 2020 15:11",naftemporiki.gr,"Τη θλίψη για τον τραγικό απολογισμό των συνεχιζόμενων καταστροφικών πυρκαγιών στην Αυστραλία και συλλυπητήρια προς τις οικογένειες των θυμάτων, εκφράζει το υπουργείο Εξωτερικών. Με ανάρτησή του στοTwitter,το υπουργείο Εξωτερικών εκφράζει επίσης την αμέριστη συμπαράστασή στους πληγέντες, το δοκιμαζόμενο λαό και την κυβέρνηση της χώρας.",https://www.naftemporiki.gr/story/1547993/ypeks-ameristi-sumparastasi-sto-lao-tis-australias-gia-tis-purkagies
Politics,naftemporiki.gr,Ερντογάν: Τουρκικές στρατιωτικές μονάδες στη Λιβύη,"Κυριακή, 05 Ιανουαρίου 2020 21:43",naftemporiki.gr,"Τουρκικές στρατιωτικές μονάδες μετακινούνται ήδη προς τη Λιβύη, προκειμένου να στηρίξουν την κυβέρνηση εθνικής ενότητας (GNA) του Φάγιεζ αλ Σάρατζ, ανακοίνωσε ο Τούρκος πρόεδρος Ταγίπ Ερντογάν σε συνέντευξή του στο κανάλι CNN Turk. «Τα σχέδια των Ελλήνων και των Ελληνοκυπρίων να μας φυλακίσουν στη Μεσόγειο απέτυχαν», δήλωσε ο Τούρκος πρόεδρος, σύμφωνα με το Anadolu. «Ορισμένοι δεν αντέχουν τη ναυτική συμφωνία Τουρκίας-Λιβύης», πρόσθεσε. Σύμφωνα με το Reuters, η Άγκυρα στέλνει επίσης στην Τρίπολη υψηλόβαθμους στρατιωτικούς αξιωματούχους. «Θα υπάρχουν διάφορες μονάδες εκεί ως μάχιμες δυνάμεις, δεν θα προέρχονται από τον στρατό μας. Το ανώτατο στρατιωτικό προσωπικό μας θα συντονίζει την κατάσταση εκεί», δήλωσε ο Τούρκος πρόεδρος Την Πέμπτη η τουρκική Εθνοσυνέλευση ενέκρινε την πρόταση νόμου για την ανάπτυξη στρατευμάτων στη Λιβύη για διάστημα ενός έτους, προκειμένου να στηριχθεί η κυβέρνηση εθνικής ενότητας που εδρεύει στην Τρίπολη. Η λιβυκή Bουλή των Aντιπροσώπων ωστόσο που ελέγχεται από πολιτικές δυνάμεις οι οποίες πρόσκεινται στον Εθνικό Στρατό της Λιβύης, του στρατάρχηΧαλίφα Χαφτάρ, ψήφισε χθες την ακύρωση της συμφωνίας για στρατιωτική συνεργασία μεταξύ της κυβέρνησης Εθνικής Ενότητας (GNA) που εδρεύει στην Τρίπολη και της Τουρκίας. Παράλληλα,ψήφισε ομόφωνα να κόψει τους δεσμούς με την Τουρκία και να κλείσει τις πρεσβείες στις δύο χώρες. naftemporiki.gr",https://www.naftemporiki.gr/story/1548057/erntogan-tourkikes-stratiotikes-monades-sti-libui
Politics,naftemporiki.gr,Γ. Βαρουφάκης: «Ναι σε όλα» του Έλληνα πρωθυπουργού στον Ντόναλντ Τραμπ,"Τετάρτη, 08 Ιανουαρίου 2020 21:17",naftemporiki.gr,"«Το 'ναι σε όλα', είτε απευθύνεται στην τρόικα, είτε στον κ. Τραμπ, υπονομεύει την ευημερία, την αξιοπρέπεια και, εν τέλει, την εθνική μας ασφάλεια» δηλώνει ο γραμματέας του ΜέΡΑ25, Γιάνης Βαρουφάκης, αναφερόμενος στην συνάντηση Μητσοτάκη - Τραμπ. «Όπως ο κ. Τσίπρας στο παρελθόν, έτσι και ο σημερινός πρωθυπουργός, επισκέφθηκε τον κ. Τραμπ στον Λευκό Οίκο κομίζοντας το γνωστό, από τη μνημονιακή διαδικασία, 'ναι σε όλα' με αντάλλαγμα κάτι χειρότερο από το απόλυτο μηδέν: Την συνενοχή στην αποσταθεροποίηση της Αν. Μεσογείου και της Μέσης Ανατολής μέσω της νομιμοποίησης της δολοφονίας Σολεϊμανί, καθώς και την συνέχιση της ανόητης συμπαράταξης που πρώτος εγκαινίασε ο κ. Τσίπρας με τον κ. Νετανιάχου, τον δικτάτορα Σίσι και, βεβαίως, τις πολυεθνικές Exxon-Mobil, Total κλπ» προσθέτει ο κ. Βαρουφάκης. «Αυτές οι κυβερνητικές επιλογές των μνημονιακών κυβερνήσεων Τσίπρα-Μητσοτάκη κάνουν τον Ερντογάν να τρίβει τα χέρια του. Από την μία ακούει τον κ. Μητσοτάκη να υπόσχεται αγορά F35 χωρίς να ζητά ανταλλάγματα, ή να εξηγεί από που θα βρει τα χρήματα, ενώ από την άλλη, βρίσκει τις συμφωνίες Αθηνών - Τελ Αβίβ -Καΐρου εξαιρετική δικαιολογία για να στείλει στρατό στη Λιβύη, επεκτείνοντας την αστάθεια και την επιρροή του, εκτός Αιγαίου» σημειώνει ο κ. Βαρουφάκης.",https://www.naftemporiki.gr/story/1548888/g-baroufakis-nai-se-ola-tou-ellina-prothupourgou-ston-ntonalnt-tramp
Politics,naftemporiki.gr,Κατά του αγωγού EastMed τάσσεται το ΜέΡΑ25,"Κυριακή, 05 Ιανουαρίου 2020 14:02",naftemporiki.gr,"Αρνητικό είναι το ΜέΡΑ25 στην κατασκευή του αγωγού EastMed και σε σημερινή ανακοίνωσή του τονίζει ότι «κανένας αγωγός να μην διαπερνά ελληνική γη ή θάλασσα. Τόσο απλά!» Στην ανακοίνωσή του το ΜέΡΑ25 υπενθυμίζει ότι «από την πρώτη μέρα ίδρυσής του προειδοποιεί για τις εξορύξεις, τους αγωγούς, τα ορυκτά καύσιμα: Μόνο κόστος έχουν. Κανένα απολύτως όφελος για το λαό μας» και προσθέτει ότι έχουν: H υπογραφή του EastMed επιβεβαιώνει τη θέση μας αυτή, υποστηρίζει το ΜέΡΑ25 και υπογραμμίζει ότι «η κυβέρνησηΝΔ,συνεχίζοντας στο ακέραιο την πολιτική της κυβέρνησης του κ. Τσίπρα, προσδένει την Ελλάδα στο άρμα των Τραμπ-Νετανιάχου που, μαζί με τις πετρελαϊκές πολυεθνικές, εργάζονται συστηματικά για την εξόντωση της ειρήνης στην Α. Μεσόγειο. Πρόκειται για πρόσδεση που ξεκίνησε με το 1ο Μνημόνιο επί πρωθυπουργίας Γιώργου Α. Παπανδρέου, μετατράπηκε σε πυλώνα της νέας εθνικοφροσύνης στις μέρες του 2ου Μνημονίου επί κυβέρνησης Σαμαρά, ακολουθήθηκε ακόμα πιο πιστά από τις κυβερνήσεις Τσίπρα που υπέγραφαν το 3ο και 4ο Μνημόνιο, και συνεχίζεται τώρα από την κυβέρνηση Μητσοτάκη». Το ΜέΡΑ25 προσθέτει ότι «ο αγωγός της Χρεοδουλοπαροικίας μας παρουσιάζεται ως αντίβαρο στην Τουρκία. Παρουσιάζουν τον EastMed ως το... υπερόπλο της χώρας έναντι της διεκδικητικότητας του Προέδρου Ερντογάν την ώρα που αποξενώνει την Ελλάδα τόσο από τον αραβικό κόσμο όσο και από το διεθνές οικολογικό κίνημα δίνοντας στον τούρκο πρόεδρο ερείσματα στο εσωτερικό και εξωτερικό της Τουρκίας για νέες εντάσεις στο Αιγαίο».",https://www.naftemporiki.gr/story/1547977/kata-tou-agogou-eastmed-tassetai-to-mera25
Politics,naftemporiki.gr,ΚΚΕ: Πολεμικό ανακοινωθέν από Τραμπ - Τεράστιοι κίνδυνοι για την περιοχή,"Τετάρτη, 08 Ιανουαρίου 2020 21:26",naftemporiki.gr,"«Το σημερινό διάγγελμα του Ντ. Τραμπ είχε στοιχεία πολεμικού ανακοινωθέντος, που δημιουργεί τεράστιους κινδύνους για όλους τους λαούς της περιοχής», τονίζει σε ανακοίνωσή του τοΚΚΕ,προσθέτοντας ότι «το αίτημα για περαιτέρω εμπλοκή του ΝΑΤΟ στη Μέση Ανατολή, μαζί με τις κυρώσεις προς το Ιράν, οξύνουν την ήδη τεταμένη κατάσταση, φέρνοντας πιο κοντά τον κίνδυνο μιας γενικευμένης ανάφλεξης».  «Οι ελληνικές κυβερνήσεις φέρουν τεράστια ευθύνη, έχοντας μετατρέψει την Ελλάδα σε αμερικανοΝΑΤΟϊκό στρατόπεδο, με στρατιωτικές βάσεις απ' άκρη σε άκρη, που μπορούν να αποτελέσουν πιθανό στόχο αντιποίνων. Η δε απροκάλυπτη στήριξη του πρωθυπουργού Κυρ. Μητσοτάκη στην πολιτική τωνΗΠΑ,εμπλέκει τον ελληνικό λαό σε μεγάλες περιπέτειες και πρέπει να καταδικαστεί», προσθέτει το ΚΚΕ.  Το κόμμα στην ανακοίνωσή του καταλήγει υπογραμμίζοντας πως «τώρα χρειάζεται να δυναμώσει η λαϊκή πάλη για να ακυρωθεί η συμφωνία Ελλάδας - ΗΠΑ και να κλείσουν η βάση της Σούδας και όλες οι αμερικανοΝΑΤΟϊκές βάσεις στην Ελλάδα. Να μην χρησιμοποιηθεί η χώρα μας ως ορμητήριο πολεμικών επεμβάσεων. Να επιστρέψουν οι ελληνικές στρατιωτικές δυνάμεις από ΝΑΤΟϊκες αποστολές».  ",https://www.naftemporiki.gr/story/1548890/kke-polemiko-anakoinothen-apo-tramp-terastioi-kindunoi-gia-tin-perioxi
Politics,naftemporiki.gr,Αδ. Γεωργιάδης: Άριστα στους χειρισμούς της κυβέρνησης απέναντι στις τουρκικές προκλήσεις,"Κυριακή, 05 Ιανουαρίου 2020 13:46",naftemporiki.gr,"Την άποψη πως «οι έως τώρα χειρισμοί της κυβερνήσεως στην πρόκληση της Τουρκίας παίρνουν άριστα» εξέφρασε ο υπουργός Ανάπτυξης και Επενδύσεων Άδωνις Γεωργιάδης, σημειώνοντας πως «ποτέ άλλοτε στο παρελθόν για ένα ζήτημα η ελληνική διπλωματία δεν κατόρθωσε σε τόσο σύντομο χρονικό διάστημα να έχει την πλήρη υποστήριξη του διεθνούς παράγοντα». Μιλώντας στο «Έθνος της Κυριακής» ο κ. Γεωργιάδης δήλωσε επίσης: «Κατ’ αρχάς, η θέση της ελληνικής κυβερνήσεως και της πλειοψηφίας του πολιτικού μας συστήματος ότι θα μπορούσαμε να προσφύγουμε στη Χάγη για τα μόνα εκκρεμή από την Ελλάδα ζητήματα, δηλαδή για την υφαλοκρηπίδα και την ΑΟΖ, νομίζω ότι είναι σωστή. Η Ελλάδα δεν έχει να φοβηθεί τίποτε από το διεθνές δίκαιο, άλλωστε αυτό επικαλούμαστε». Προσέθεσε ωστόσο πως «το τι θα γίνει, έχει να κάνει με το πόσο ισχυροί θα παραμείνουμε. Η Τουρκία δυστυχώς για εμάς, είναι χώρα που καταλαβαίνει μόνο από μία γλώσσα και αυτή είναι η γλώσσα της ισχύος». Αναφορικά με το θέμα του προσώπου που θα επιλέξει η Ν.Δ. για τη θέση του Προέδρου της Δημοκρατίας, ο κ. Γεωργιάδης απάντησε: «Είναι προφανές ότι ο Κυριάκος Μητσοτάκης θα αποφασίσει και είναι προφανές ότι οι βουλευτές της Νέας Δημοκρατίας θα υπερψηφίσουν». Επίσης επισήμανε πως «κανονική ευρωπαϊκή χώρα με πρόωρες εκλογές δεν γίνεται. Κατά συνέπεια κάθε τέτοια συζήτηση πρέπει να σταματήσει». Σε σχέση με την προοπτική επενδυτικών σχεδίων σε συνεργασία με τιςΗΠΑ,ο υπουργός υπογράμμισε πως «ήδη άλλωστε το αμερικανικό ενδιαφέρον έχει επιτευχθεί και στο καζίνο για το Ελληνικό είχαμε δύο αμερικανικές εταιρείες, και στα ναυπηγεία, και στο λιμάνι της Αλεξανδρούπολης και αλλού. Ο κ. Γεωργιάδης τόνισε πως «η πρώτη προτεραιότητα του χαρτοφυλακίου μου είναι να επιτύχουμε υψηλότερους ρυθμούς ανάπτυξης. Και από αυτό θα κριθεί και η δική μου θητεία, όπως πρέπει να κρίνεται η θητεία του εκάστοτε υπουργού Ανάπτυξης της χώρας». Κατέληξε δε αναφέροντας: «Θέλουμε να πιάσουμε το στόχο του προϋπολογισμού και, ει δυνατόν, να τον ξεπεράσουμε. Δεν θα είναι εύκολο, οι προβλέψεις των διεθνών οίκων μάς έχουν για αρκετά χαμηλότερα, γύρω στο 2,3%-2,4%, εμείς έχουμε προβλέψει 2,8%. Αν και είναι ένα δύσκολο στοίχημα, θα δουλέψουμε σκληρά για να το επιτύχουμε». naftemporiki.gr με πληροφορίες από ΑΜΠΕ",https://www.naftemporiki.gr/story/1547976/ad-georgiadis-arista-stous-xeirismous-tis-kubernisis-apenanti-stis-tourkikes-prokliseis
Politics,naftemporiki.gr,Κυρ. Μητσοτάκης από τις ΗΠΑ: Η Τουρκία να καταλάβει ότι είναι απομονωμένη,"Δευτέρα, 06 Ιανουαρίου 2020 07:14",naftemporiki.gr,"Στις  ΗΠΑ  βρίσκεται από τα ξημερώματα της Δευτέρας ο  Κυριάκος Μητσοτάκης , ο οποίος την Τετάρτη θα συναντηθεί με τον πρόεδρο,  Ντόναλντ Τραμπ -  έχοντας το βλέμμα στην ανατολική Μεσόγειο και την Τουρκία. Ο Έλληνας πρωθυπουργός ξεκίνησε την  τριήμερη επίσκεψή  του από το Τάρπον Σπρινγκ, στη Φλόριντα, όπου έγινε δεκτός από τους Έλληνες ομογενείς. Το κλίμα ήταν ιδιαίτερα συγκινητικό, καθώς ο κ. Μητσοτάκης είναι ο πρώτος εν ενεργεία Έλληνας πρωθυπουργός, ο οποίος επισκέπτεται την περιοχή. Μεταξύ άλλων, συναντήθηκε με τον δήμαρχο του Τάρπον Σπρινγκ,  Χρυσόστομο Αλαχούζο  και το μέλος της Βουλής των Αντιπροσώπων τωνΗΠΑ, Γκας Μπιλαράκις , ενώ συνομίλησε με πολλούς απόδημους. Στη συνέχεια έδωσε το «παρών» σε εκδήλωση της ΑΧΕΠΑ, στην οποία συμμετείχε και η Παγκρητική Ένωση Αμερικής, στέλνοντας σαφές μήνυμα στην Τουρκία - δύο ημέρες πριν τη συνάντηση με τον Πρόεδρο των ΗΠΑ, στο  Λευκό Οίκο. «Θα εξετάσουμε μαζί τις ακατάλυτες ελληνοαμερικανικές σχέσεις και τις προοπτικές που έχουν σε όλα τα επίπεδα. Θα τον ενημερώσω όμως και για τις εξελίξεις στη νοτιοανατολική Μεσόγειο» δήλωσε, χαρακτηριστικά. Και πρόσθεσε: «Εκεί, όπου δυστυχώς η Τουρκία παραβιάζει το Διεθνές Δίκαιο, προκαλώντας όλες τις γειτονικές χώρες και απειλώντας τη διεθνή σταθερότητα και την ασφάλεια στην περιοχή. Ήδη, η Αμερική, η Ευρώπη, η Ρωσία, αλλά και όλα τα κράτη της Μεσογείου - από τηνΓαλλία,την Κύπρο και την Ελλάδα έως το Ισραήλ και την Αίγυπτο - καταδίκασαν την τουρκική συμπεριφορά στη Λιβύη». «Και όλοι αντιδρούν στις μονομερείς της ενέργειες στις θαλάσσιες ζώνες» συμπλήρωσε ο κ. Μητσοτάκης, αναφερόμενος στις τελευταίες γεωπολιτικές εξελίξεις. Υπενθύμισε παράλληλα, ότι από την πρώτη στιγμή που ανέλαβε τα καθήκοντά του, έθεσε ως άμεση προτεραιότητα τα ζητήματα της  διασποράς . «Ελάχιστη ανταπόδοση κάθε ελληνικής κυβέρνησης προς τους ομογενείς μας είναι να κρατά ανοικτούς τους δεσμούς με τη μητρόπολη». Όσον αφορά στον νόμο που ψηφίστηκε για τη διευκόλυνση της άσκησης του εκλογικού δικαιώματος των  Ελλήνων του εξωτερικού , ο κ. Μητσοτάκης επεσήμανε ότι «με τον νέο νόμο, που γνώρισε μια πρωτόγνωρη κοινοβουλευτική στήριξη, οι Έλληνες της Διασποράς δεν είναι, πλέον, πολίτες δεύτερης κατηγορίας». «Θα μπορούν να ψηφίζουν εκεί που διαμένουν και να συμμετέχουν ενεργά στις υποθέσεις της πατρίδας. Προσωπικά, ήθελα έναν νόμο που θα κατοχύρωνε την άσκηση του εκλογικού δικαιώματος χωρίς κανέναν περιορισμό. Έπρεπε, όμως, η νέα ρύθμιση να συγκεντρώσει τη μεγαλύτερη δυνατή συναίνεση, για να εφαρμοστεί. Γι' αυτό και κάναμε μερικές υποχωρήσεις, ώστε να υπάρξει σύνθεση απόψεων. Αλλά η αρχή έγινε. Και στο μέλλον, ο νόμος ασφαλώς θα βελτιωθεί». Ειδική μνεία έκανε και στον αγωγό φυσικού αερίου « EastMed », διαμηνύοντας ότι «απέναντι στον κίνδυνο της αστάθειας, υψώνεται, τώρα, μία συμμαχία ειρήνης και ασφάλειας». «Στο καλό νέο της ψήφισης του αγωγού East Med Act από το Κογκρέσο, προστέθηκε, προ ημερών, και η επίσημη υπογραφή της σχετικής συμφωνίας, στην Αθήνα, από Ελλάδα, Κύπρο και Ισραήλ. Ελπίζω έτσι, ότι η Τουρκία θα καταλάβει την διεθνή της απομόνωση». Ολοκληρώνοντας την ομιλία του, διαβεβαίωσε ότι «ο Ελληνισμός πρέπει να είναι ενωμένος και ότι η πατρίδα περιμένει πολλά από εσάς». Αξίζει να σημειωθεί ότι η ένταση στην περιοχή της  Μεσογείου  κλιμακώθηκε σημαντικά, μετά την υπογραφή μνημονίου συνεννόησης μεταξύ Άγκυρας και Τρίπολης για τη χάραξη κοινών θαλάσσιων συνόρων. Άμεση ήταν η αντίδραση της Αθήνας, η οποία έκανε λόγο για μία «παράνομη συμφωνία», η οποία αντιβαίνει στο Διεθνές Δίκαιο και το Δίκαιο της Θάλασσας. Στο πλαίσιο αυτό, μάλιστα, η Ελλάδα μαζί με την Κύπρο και το Ισραήλ έσπευσαν να υπογράψουν διακρατική συμφωνία για την κατασκευή του φυσικού αγωγού αερίου «EastMed». naftemporiki.gr με πληροφορίες από ΑΜΠΕ",https://www.naftemporiki.gr/story/1548078/kur-mitsotakis-apo-tis-ipa-i-tourkia-na-katalabei-oti-einai-apomonomeni
Politics,naftemporiki.gr,Κ. Μητσοτάκης: Η Ελλάδα επέστρεψε - Αποκαθίσταται η εμπιστοσύνη,"Τετάρτη, 08 Ιανουαρίου 2020 22:07",naftemporiki.gr,"«Η Ελλάδα επέστρεψε ως μια περιφερειακή δύναμη σε μια περιοχή που παρουσιάζει μεγάλη ένταση», τόνισε ο πρωθυπουργός Κυριάκος Μητσοτάκης μιλώντας στην Ουάσινγκτον σε εκπροσώπους ομογενειακών οργανώσεων που παρέθεσαν γεύμα προς τιμήν του. «Το πιο σημαντικό είναι ότι αποκαθιστούμε το αίσθημα της εμπιστοσύνης και της περηφάνιας όχι μόνο στην Ελλάδα αλλά και στο εξωτερικό», συνέχισε ο πρωθυπουργός τονίζοντας ότι είναι ιδιαίτερα σημαντική για αυτόν, αυτή, η πρώτη επίσκεψή του στιςΗΠΑ,ως πρωθυπουργός. Ο κ. Μητσοτάκης ανέφερε πως οι ελληνοαμερικανικές σχέσεις είναι σε πολύ καλό σημείο ενώ αναφορικά με την συνάντησή του με τον Ντόναλντ Τραμπ, τις επαφές με think tanks και τις επαφές του στο Καπιτόλιο δήλωσε πως «είχαμε την ευκαιρία να κάνουμε σημαντική πρόοδο σε σημαντικά ζητήματα των σχέσεών μας». Ο Πρωθυπουργός υπενθύμισε ότι η Ελλάδα έχει υπογράψει τη συμφωνία για την αναβάθμιση των F16 «ενώ εκφράσαμε στην αμερικανική προεδρία την πρόθεσή μας να ξεκινήσουμε άμεσα τις διαπραγματεύσεις για τα F35». Τα ενεργειακά και η Τουρκία Για τα ενεργειακά, ο κ. Μητσοτάκης τόνισε ότι είναι σημαντική η υποστήριξη των ΗΠΑ για τον EastMed και πως για πρώτη φορά η Ανατολική Μεσόγειος αναγνωρίζεται για την γεωστρατηγική σημασία της από τις Ηνωμένες Πολιτείες. «Τρεις Δημοκρατίες, η Ελλάδα, η Κύπρος και το Ισραήλ είναι πυλώνες σταθερότητας», τόνισε ο Έλληνας πρωθυπουργός. «Δεν είμαστε εδώ για να μιλήσουμε για τις διαφορές μας με την Τουρκία. Είμαστε εδώ για να μιλήσουμε ως σοβαροί παίκτες της περιοχή», δήλωσε με νόημα ο κ. Μητσοτάκης ενώ επανέλαβε ότι η συμφωνία της γειτονικής χώρας με την Λιβύη δεν έχει κανένα γεωγραφικό νόημα. Κάλεσμα για αμερικανικές επενδύσεις Ο Κυριάκος Μητσοτάκης τόνισε πως στις επαφές του είδε πόσο διαφορετικό είναι το οικονομικό κλίμα και πως είναι μια μεγάλη ευκαιρία για τους Αμερικάνους επενδυτές να επενδύσουν στην Ελλάδα. «Γνωρίζω ότι στο παρελθόν πολλοί άνθρωποι προσπάθησαν να επενδύσουν στην Ελλάδα, ήρθαν ενθουσιασμένοι μόνο και μόνο για να απογοητευθούν από τα εμπόδια. Παρότι καταλαβαίνω ότι υπάρχει ακόμη σκεπτικισμός μπορώ να σας διαβεβαιώσω ότι η αλλαγή είναι αληθινή. Αντιμετωπίζουμε τους επενδυτές πολύ διαφορετικά απ' ό,τι συνέβαινε στο παρελθόν. Δύο αμερικανικές εταιρείες έχουν εκφράσει ενδιαφέρον για την άδεια στο καζίνο στο Ελληνικό ενώ υπάρχουν επίσης εταιρείες που επενδύουν στον τομέα της έρευνας», ανέφερε, διαβεβαιώνοντας ότι οι ευκαιρίες που υπάρχουν είναι πολλές. Το κυβερνητικό έργο και η ψήφος των ομογενών Ο κ. Μητσοτάκης αναφέρθηκε εκτενώς και στο κυβερνητικό έργο των πρώτων έξι μηνών, επισημαίνοντας πως ψηφίστηκαν 32 νόμοι, ολοκληρώθηκε η αναθεώρηση του Συντάγματος και η χώρα προσελκύει επενδύσεις. Ο Έλληνας πρωθυπουργός επισήμανε επίσης ότι «μετά από 45 χρόνια ατελείωτων συζητήσεων, για πρώτη φορά, αυτή η κυβέρνηση δίνει την ευκαιρία στους Έλληνες του εξωτερικού να ψηφίζουν από τον τόπο διαμονής τους». Και συνέχισε: «Είχαμε υποχρέωση από το σύνταγμα να έχουμε μια αυξημένη πλειοψηφία. Πρόθεσή μου ήταν ο νόμος να αφορά όλους τους ομογενείς αλλά έπρεπε να κάνουμε συμβιβασμούς». Τέλος, ο Πρωθυπουργός μίλησε και για τη συνεργασία μεταξύ των δύο χωρών στον τομέα της εκπαίδευσης. Είπε ότι με την υπουργό Παιδείας Νίκη Κεραμέως συζήτησαν για εκπαιδευτικά προγράμματα, για αγγλόφωνα τμήματα και ερευνητικά κέντρα προκειμένου «να δώσουμε την ευκαιρία στους Αμερικάνους φοιτητές και τους μαθητές να μελετήσουν την ελληνική ιστορία», δηλώνοντας πως θα προωθήσει ο ίδιος αυτή την ατζέντα.",https://www.naftemporiki.gr/story/1548896/k-mitsotakis-i-ellada-epestrepse-apokathistatai-i-empistosuni
Politics,naftemporiki.gr,Ν. Δένδιας: Πιθανότητες οριοθέτησης ΑΟΖ με Ιταλία και Αίγυπτο,"Κυριακή, 05 Ιανουαρίου 2020 13:27",naftemporiki.gr,"Μήνυμα προάσπισης «με όλες μας τις δυνάμεις και όλα τα νόμιμα μέσα, την εθνική μας κυριαρχία» έστειλε ο υπουργός Εξωτερικών Νίκος Δένδιας, τονίζοντας πως «τo γεγονός ότι η Ελλάδα αντιδρά στις προκλήσεις με ψυχραιμία δεν θα πρέπει να παρερμηνεύεται ως έλλειψη αποφασιστικότητας ή βούλησης να κάνουμε, αυτονόητα, το καθήκον μας». Μιλώντας στην εφημερίδα «Καθημερινή» ο κ. Δένδιας τόνισε πως «η Ελλάδα είναι μια χώρα που επιδιώκει σταθερά τον διάλογο, τις σχέσεις καλής γειτονίας και τη συνεργασία μεταξύ των κρατών της περιοχής. Αυτές είναι βασικές προϋποθέσεις για την ευημερία και τη σταθερότητα στην πολυτάραχη γωνιά του κόσμου όπου ζούμε. Ωστόσο, όταν γειτονική μας χώρα επιδεικνύει παραβατική συμπεριφορά, οφείλουμε να λάβουμε τα απαραίτητα μέτρα. Και στο πλαίσιο αυτό εντάσσονται όλες οι σημαντικές διπλωματικές πρωτοβουλίες που έχουμε αναλάβει το τελευταίο διάστημα». «Πρωτοβουλίες οι οποίες σαφώς και έχουν αποφέρει αποτέλεσμα. Οι θέσεις μας έχουν τύχει δημόσιας στήριξης από την Ε.Ε., τιςΗΠΑ,τη Ρωσία, την Αίγυπτο, το Ισραήλ, αλλά και από χώρες του Κόλπου, μεταξύ άλλων. Εδράζονται στο διεθνές δίκαιο και αυτό ακριβώς τονίζουμε στους συμμάχους και εταίρους μας, με τους οποίους είμαστε σε διαρκή επικοινωνία. Αντιθέτως, οι τουρκικές θέσεις έχουν τύχει απόλυτης καταδίκης και το σύνολο της διεθνούς κοινότητας τις τοποθετεί εκτός πλαισίου διεθνούς δικαίου», πρόσθεσε. Για το αν υπάρχουν πιθανότητες οριοθέτησης ΑΟΖ με χώρες όπως ηΙταλίακαι η Αίγυπτος, ο υπουργός Εξωτερικών σημείωσε: «Έπειτα από επαφές με τους ομολόγους μου των χωρών που αναφέρετε, τους κ. Ντι Μάιο και Σούκρι, συμφωνήσαμε να πιάσουμε εκ νέου το νήμα των σχετικών διαπραγματεύσεων. Ήδη διεξήχθη ο πρώτος γύρος με την Ιταλία στη Ρώμη. Αντίστοιχες συνομιλίες μεταξύ τεχνικών κλιμακίων θα επαναληφθούν και με την Αίγυπτο, τις αμέσως επόμενες ημέρες στην Αθήνα. Οι συνομιλίες αυτές διεξάγονται σε μια συγκυρία ευνοϊκή, με χώρες φιλικές που επιθυμούν, όπως και εμείς, μια εγκάρδια συνεννόηση. Επιπλέον, όλες οι πλευρές αναγνωρίζουν τα απτά οφέλη που θα προκύψουν από την επίτευξη σχετικών συμφωνιών οριοθέτησης. Εργαζόμαστε λοιπόν προς την κατεύθυνση αυτή και θα συνεχίσουμε να το κάνουμε, καθώς πάγια θέση μας είναι η επιδίωξη ανάλογων συμφωνιών με όλες τις χώρες της περιοχής μας, πάντοτε στο πλαίσιο του διεθνούς δικαίου». Ερωτηθείς για τα περί προσφυγής στη Χάγη, ο κ. Δένδιας ανέφερε πως δεν είναι μία καινοφανής συζήτηση. Όπως είπε «η Ελλάδα δεν φοβάται τη διεθνή δικαιοσύνη, γιατί είναι πεπεισμένη για το νόμιμο και το δίκαιο των θέσεών της. Στην πολιτική των κανονιοφόρων αντιτάσσουμε την πολιτική του διεθνούς δικαίου. Είναι στο DNA της εξωτερικής μας πολιτικής». «Ασφαλώς, μία προσφυγή στο Διεθνές Δικαστήριο της Χάγης, προκειμένου να έχει ουσιαστική έκβαση, χρειάζεται συνυποσχετικό των δύο χωρών, στο οποίο να καταγράφεται το ζήτημα επί του οποίου θα κληθεί το Δικαστήριο να αποφανθεί. Σε κάθε περίπτωση, πάντως, δεν βρισκόμαστε εκεί ακόμα. Απαιτούνται επαφές και επικοινωνία των δύο πλευρών. Οι δίαυλοι επικοινωνίας πρέπει να παραμένουν ανοικτοί. Οι πολιτικές διαβουλεύσεις μεταξύ στελεχών των δύο υπουργείων Εξωτερικών, οι οποίες αναμένεται να επαναληφθούν τις επόμενες ημέρες, αποτελούν έναν χρήσιμο δίαυλο που ελπίζω ότι θα αξιοποιηθεί. Αναμφίβολα όμως το κλίμα είναι βεβαρημένο και αυτό δεν βοηθά. Θα πρέπει η άλλη πλευρά να αντιληφθεί ότι, με τη στάση της, ενεργεί αντιπαραγωγικά υπονομεύοντας την ασφάλεια και τη σταθερότητα στην περιοχή αλλά και τις προοπτικές διαλόγου. Εύχομαι n Τουρκία να αδράξει αυτή την ευκαιρία και να την αξιοποιήσει για μια πραγματική επανεκκίνηση στις μεταξύ μας σχέσεις, όπως ήταν η βούληση της κυβέρνησης Μητσοτάκη ευθύς εξαρχής, εγκαταλείποντας την τακτική των προκλήσεων».",https://www.naftemporiki.gr/story/1547975/n-dendias-pithanotites-oriothetisis-aoz-me-italia-kai-aigupto
Politics,naftemporiki.gr,Το μήνυμα του ΠτΔ για τα Θεοφάνεια: «Να υπερασπιστούμε τη δημοκρατία»,"Δευτέρα, 06 Ιανουαρίου 2020 11:37",naftemporiki.gr,"Το δικό του μήνυμα για την εορτή των Θεοφανείων έστειλε ο Πρόεδρος της Δημοκρατίας,  Προκόπης Παυλόπουλος , ο οποίος έδωσε το «παρών» στην τελετή αγιασμού των υδάτων στον Πειραιά. «Η Εορτή των Θεοφανείων, πηγή του ανεσπέρου φωτός της Χριστιανοσύνης, δείχνει σ’ εμάς, τους Έλληνες, τον διαχρονικό δρόμο του χρέους μας, όπως τούτο διαμορφώνεται από την ιστορία μας και τον πολιτισμό μας» επεσήμανε, μεταξύ άλλων, μετά το τέλος της εκκλησιαστικής λειτουργίας. Δηλαδή, εξήγησε, «τον δρόμο της υπεράσπισης των αρχών και αξιών του Ανθρωπισμού, της Αλληλεγγύης, της Δημοκρατίας και της Δικαιοσύνης». Δεν παρέλειψε δε, να υπενθυμίσει ότι η υπεράσπιση των παραπάνω αξιών «δεν αφορά μόνο τον λαό μας και το έθνος μας». «Αφορά γενικότερα, σύμφωνα με τον ρόλο που μας αναλογεί στο πλαίσιο της μεγάλης ευρωπαϊκής μας οικογένειας και της διεθνούς κοινότητας, την και πέραν των συνόρων μας υπεράσπιση του ανθρώπου και των θεμελιωδών δικαιωμάτων του, κυρίως στους ταραγμένους και χαλεπούς καιρούς μας». Και κατέληξε: «Ας μην ξεχνάμε ότι το ανέσπερο Φως της Χριστιανοσύνης, ιδίως κατά την ορθόδοξη παράδοση, εκτός από φως της πίστης μας είναι, και μάλιστα κατ’ εξοχήν, φως του ανθρωπισμού και της αγάπης, φως υπέρ του ανθρώπου γενικώς, πέρα και έξω από τα ειδικότερα χαρακτηριστικά του». naftemporiki.gr",https://www.naftemporiki.gr/story/1548097/to-minuma-tou-ptd-gia-ta-theofaneia-na-uperaspistoume-ti-dimokratia
Politics,naftemporiki.gr,Κ. Μητσοτάκης: Η Ελλάδα θα παραμείνει ο πιο ειλικρινής σύμμαχος των ΗΠΑ,"Πέμπτη, 09 Ιανουαρίου 2020 06:58",naftemporiki.gr,"«Η Ελλάδα ήταν, είναι και θα παραμείνει ο πιο ειλικρινής σύμμαχος των ΗΠΑ» διαβεβαίωσε ο Κυριάκος Μητσοτάκης στο δείπνο που παρατέθηκε προς τιμήν του στο Στέιτ Ντιπάρτμεντ, παρουσία του αντιπροέδρου τωνΗΠΑΜάικ Πενς και του αμερικανού υπουργού Εξωτερικών Μάικ Πομπέο. «Έχετε δίκιο κ. αντιπρόεδρε, η σχέση των χωρών μας δεν ήταν ποτέ πιο δυνατή», είπε ο κ. Μητσοτάκης απευθυνόμενος στον αντιπρόεδρο των ΗΠΑ και δήλωσε «υπερήφανος» που ηγείται της Ελλάδας «σε αυτή την ιστορική στιγμή για τις σχέσεις μας». Ευχαρίστησε παράλληλα για την υποδοχή και τα υπέροχα - όπως είπε - λόγια που είπαν νωρίτερα ο Αμερικανός υπουργός Εξωτερικών και ο αντιπρόεδρος των ΗΠΑ για τον ίδιο και τη σύζυγό του. «Περάσαμε 72 φανταστικές ώρες στις Ηνωμένες Πολιτείες που ξεκίνησαν με το όμορφο ταξίδι στη Φλόριντα, στο Τάρπον Σπρινκς, όπου είδαμε πόσο δυνατή είναι η ελληνοαμερικανική κοινότητα» ανέφερε. Σημείωσε επίσης πως στην Ουάσιγκτον είχε σημαντικές συναντήσεις, στον Λευκό Οίκο, σε αμερικανικά κέντρα μελετών, αλλά και με επενδυτές. Ο Πρωθυπουργός ανέφερε ότι οι ΗΠΑ στηρίζουν την Ελλάδα στον αγώνα για τις αξίες της αλλά και για το μέλλον ενώ εστιάζει στην οικονομική ανάπτυξη και στη δημιουργία ευημερίας για όλους τους Έλληνες. Επανέλαβε ότι «στην χώρα μας ακολουθούμε το παράδειγμα των ΗΠΑ μειώνοντας φόρους και η ελληνική οικονομία πηγαίνει όλο και καλύτερα», ενώ απηύθυνε κάλεσμα στους Αμερικανούς επενδυτές «να πάρουν μέρος σε αυτό το νέο κεφάλαιο για την πατρίδα μας». Σημείωσε επίσης ότι οι ιδρυτές πατέρες των ΗΠΑ εμπνεύστηκαν από τις αξίες της Ελλάδας και της Αθηναϊκής Δημοκρατίας και πως το 2020 είναι μια σημαντική χρονιά για τη χώρα μας γιατί γιορτάζουμε τα 2.500 χρόνια από τις ιστορικές μάχες στις Θερμοπύλες και τη Σαλαμίνα που επέτρεψαν στην Ελλάδα να φτιάξει τον Κλασικό Πολιτισμό. Είπε ακόμη ότι και οι Έλληνες ιδρυτές εμπνεύστηκαν από την αμερικανική επανάσταση και πως το 2021 είναι μνημειώδης χρονιά για την Ελλάδα καθώς γιορτάζουμε τα 200 χρόνια από την έναρξη της ελληνικής επανάστασης. «Είναι μια ιστορία ελευθερίας, μια ιστορία ανθρώπων σε μια γωνιά της Οθωμανικής αυτοκρατορίας που εγκαθίδρυσαν το πρώτο, ελεύθερο, ανεξάρτητο κράτος», υπογράμμισε επισημαίνοντας ότι σε αυτά τα 200 χρόνια η χώρα μας έχει αντιμετωπίσει κινδύνους, καταστροφές και θριάμβους. «Είμαστε τώρα έτοιμοι να γράψουμε ένα νέο κεφάλαιο στην ιστορία μας και ενώ μπήκαμε στην τρίτη δεκαετία του 21ου αιώνα, είμαι σίγουρος ότι μπορεί να είναι η δεκαετία της ελληνικής επιτυχίας», συμπλήρωσε και ύψωσε το ποτήρι του - όπως είπε - στη σημαντική στρατηγική φιλία μεταξύ των δύο χωρών. naftemporiki.gr με πληροφορίες από ΑΜΠΕ",https://www.naftemporiki.gr/story/1548922/k-mitsotakis-i-ellada-tha-parameinei-o-pio-eilikrinis-summaxos-ton-ipa
Politics,naftemporiki.gr,Ερντογάν: Η Ελλάδα να προσφύγει σε όποιο δικαστήριο επιθυμεί,"Δευτέρα, 06 Ιανουαρίου 2020 12:39",naftemporiki.gr,"Να προσφύγει σε όποιο διεθνές δικαστήριο επιθυμεί κάλεσε την Ελλάδα ο πρόεδρος της Τουρκίας,  Ρετζέπ Ταγίπ Ερντογάν,  ο οποίος αναφέρθηκε στην πρόσφατη συμφωνία Άγκυρας – Τρίπολης. «Η ελληνική πλευρά μάς κατηγορεί ότι παραβιάζουμε το διεθνές δίκαιο. Καλούμε την Ελλάδα να προσφύγει σε όποιο δικαστήριο επιθυμεί» τόνισε, χαρακτηριστικά, ο επικεφαλής της γειτονικής χώρας, σε συνέντευξη που παραχώρησε στο «CNN Turk». Επανέλαβε δε, ότι η συμφωνία με την  Κυβέρνηση Εθνικής Ενότητας  (GNA) της Λιβύης σηματοδοτεί την αποτυχία των σχεδίων αποκλεισμού της Τουρκίας από την περιοχή της ανατολικής Μεσογείου. Και συνέχισε: «Τα σχέδια των Ελλήνων και των Ελληνοκυπρίων να μας φυλακίσουν στη Μεσόγειο απέτυχαν. Ορισμένοι δεν αντέχουν τη ναυτική συμφωνία Τουρκίας - Λιβύης». Ειδική αναφορά έκανε και στην αποστολή  τουρκικών στρατευμάτων στη Λιβύη , προς υποστήριξη των δυνάμεων της GNA. Κατά τον ίδιο, έχει ήδη αρχίσει η μετακίνηση των  στρατιωτικών μονάδων  στη Λιβύη, ξεκαθαρίζοντας βέβαια, ότι «δεν θα εμπλακούμε στον πόλεμο, αλλά θα έχουμε συμβουλευτικό ρόλο». Αξίζει να σημειωθεί ότι ο πρόεδρος Ερντογάν θα συναντηθεί την Τετάρτη με τον  Βλαντίμιρ Πούτιν,  στη σκιά των καταιγιστικών εξελίξεων στη Μεσόγειο. Υπενθυμίζεται ότι η ένταση στην περιοχή κλιμακώθηκε τον περασμένο Νοέμβριο, μετά την υπογραφή του μνημονίου συνεννόησης  Τουρκίας – Λιβύης  για τη χάραξη κοινών θαλάσσιων συνόρων. Η αντίδραση της Ελλάδας ήταν έντονη, κάνοντας λόγο για μία «παράνομη συμφωνία», η οποία αντιβαίνει στο Διεθνές Δίκαιο και στο Δίκαιο της Θάλασσας. Στο πλευρό της Αθήνας έχει σταθεί και ο  Λιβυκός Εθνικός Στρατός  (LNA), υπό τον στρατηγό Χαφτάρ, ο οποίος ελέγχει τα δυτικά τμήματα της αφρικανικής χώρας και αντιμάχεται την κυβέρνηση GNA, υπό τον πρόεδρο Σάρατζ. naftemporiki.gr",https://www.naftemporiki.gr/story/1548103/erntogan-i-ellada-na-prosfugei-se-opoio-dikastirio-epithumei
Politics,naftemporiki.gr,ΣΥΡΙΖΑ: Ας πάψει τα παιχνίδια με τους θεσμούς ο κ. Μητσοτάκης,"Κυριακή, 05 Ιανουαρίου 2020 12:32",naftemporiki.gr,"« Το σχόλιο του κυβερνητικού εκπροσώπου  στη συνέντευξη  του Αλέξη Τσίπρα  στο ""Βήμα της Κυριακής"" φανερώνει την αμηχανία που επικρατεί στο Μέγαρο Μαξίμου», τονίζει με ανακοίνωσή του ο ΣΥΡΙΖΑ.Σύμφωνα με τονΣΥΡΙΖΑ«ο αρχηγός της Αξιωματικής Αντιπολίτευσης κατέστησε σαφές ότι δεν ζητά απλή ενημέρωση αλλά εθνική υπευθυνότητα από τον κ. Μητσοτάκη ο οποίος, εν μέσω κλιμάκωσης της έντασης με την Τουρκία, χειρίζεται την εκλογή του Προέδρου της Δημοκρατίας με όρους καλλιστείων. Ο Αλέξης Τσίπρας ζήτησε επίσπευση της επανεκλογής Παυλόπουλου με ευρεία πλειοψηφία και στη συνέχεια σύγκληση του Συμβουλίου Πολιτικών Αρχηγών για τη χάραξη εθνικής στρατηγικής απέναντι στην Τουρκία».«Αν ο κ. Μητσοτάκης θεωρεί τον Προκόπη Παυλόπουλο ως ""χθες"" με το οποίο είναι ""κολλημένος"" ο Αλέξης Τσίπρας, να αναλάβει την ευθύνη και να ενημερώσει τους πολίτες για τη θέση του και να κριθεί για αυτή. Αλλά, επιτέλους, τις κρίσιμες αυτές ώρες, ας πάψει τα παιχνίδια με τους θεσμούς», καταλήγει η ανακοίνση της Αξιωματικής Αντιπολίτευσης.",https://www.naftemporiki.gr/story/1547965/syriza-as-papsei-ta-paixnidia-me-tous-thesmous-o-k-mitsotakis
Politics,naftemporiki.gr,"Συνάντηση των ΥΠΕΞ Ελλάδας, Κύπρου, Αιγύπτου, Γαλλίας και Ιταλίας","Δευτέρα, 06 Ιανουαρίου 2020 14:18",naftemporiki.gr,"Συνάντηση εργασίας θα έχουν την Τετάρτη, 8 Ιανουαρίου, οι υπουργοί Εξωτερικών της Ελλάδας, της Κύπρου, της Αιγύπτου, της Γαλλίας και της Ιταλίας. Η διευρυμένη σύσκεψη θα λάβει χώρα στην πρωτεύουσα της Αιγύπτου, Κάιρο. Σύμφωνα με διπλωματικές πηγές, οι υπουργοί Εξωτερικών θα εξετάσουν τις τελευταίες εξελίξεις στη Λιβύη, καθώς και θέματα ασφάλειας στην ανατολική Μεσόγειο. Αξίζει να σημειωθεί ότι στις 2 Ιανουαρίου, Ελλάδα, Κύπρος και Αίγυπτος υπέγραψαν τη διακρατική συμφωνία για τον αγωγό φυσικού αερίου «EastMed», με τηνΙταλίανα σπεύδει να εκφράσει την πρόθεση συμμετοχής στο project. naftemporiki.gr",https://www.naftemporiki.gr/story/1548117/sunantisi-ton-ypeks-elladas-kuprou-aiguptou-gallias-kai-italias
Politics,naftemporiki.gr,Λευκωσία: Ο στόχος της πενταμερούς στο Κάιρο,"Δευτέρα, 06 Ιανουαρίου 2020 19:58",naftemporiki.gr,"Στόχος της συνάντησης των υπουργών Εξωτερικών Αιγύπτου, Γαλλίας, Ιταλίας, Ελλάδας και Κύπρου στο Κάιρο, την Τετάρτη, είναι η αξιολόγηση των εξελίξεων στην ευρύτερη περιοχή της Ανατολικής Μεσογείου και το πώς αντιμετωπίζονται οι προκλήσεις που υπάρχουν, με βάση το διεθνές δίκαιο, ώστε να διαμορφωθούν συνθήκες ασφάλειας και σταθερότητας προς όφελος όλων των κρατών και των λαών της περιοχής, δήλωσε ο υπουργός Εξωτερικών της Κυπριακής Δημοκρατίας Νίκος Χριστοδουλίδης.  «Η συνάντηση γίνεται μέσα στο πλαίσιο των άριστων σχέσεων των πέντε χωρών και της συνεχούς ανταλλαγής απόψεων και συντονισμού για τις εξελίξεις στην ευρύτερη περιοχή της Ανατολικής Μεσογείου», σημείωσε στο ΚΥΠΕ ο κ. Χριστοδουλίδης. Επεσήμανε πως «στόχος, ανάμεσα σε άλλα, είναι η αξιολόγηση των εξελίξεων και των δεδομένων όπως διαμορφώνονται, καθώς επίσης και του πώς, στη βάση μιας θετικής προσέγγισης, αντιμετωπίζονται οι προκλήσεις στην περιοχή, και διαμορφώνονται, με βάση το διεθνές δίκαιο, συνθήκες ασφάλειας και σταθερότητας προς όφελος όλων των κρατών και των λαών της περιοχής».  Όπως μεταδίδεται από αιγυπτιακά ΜΜΕ, το υπουργείο Εξωτερικών της Αιγύπτου ανακοίνωσε πως το Κάιρο θα φιλοξενήσει την Τετάρτη μια υπουργική συντονιστική συνάντηση με τους υπουργούς Εξωτερικών της Γαλλίας, της Ιταλίας, της Ελλάδας και της Κύπρου για να συζητήσουν τις συνεχιζόμενες ραγδαίες εξελίξεις στη Λιβύη. Σύμφωνα με την ανακοίνωση, ο Αιγύπτιος υπουργός Εξωτερικών Σάμεχ Σούκρι θα έχει συνάντηση με τους ομολόγους του για να συζητήσουν για προώθηση των προσπαθειών για εξεύρεση μιας συνολικής πολιτικής διευθέτησης για την κρίση στη Λιβύη και για τις στρατιωτικές ενέργειες που στοχεύουν στο να εμποδίσουν αυτές τις προσπάθειες.  Οι υπουργοί Εξωτερικών θα συζητήσουν επίσης τη συνολική κατάσταση στην Ανατολική Μεσόγειο.  Πηγές: philenews/KYΠΕ",https://www.naftemporiki.gr/story/1548172/leukosia-o-stoxos-tis-pentamerous-sto-kairo
Politics,naftemporiki.gr,Επισκόπηση Τύπου,"Πέμπτη, 09 Ιανουαρίου 2020 07:27",naftemporiki.gr,"Διαβάστε αναλυτικά τα πρωτοσέλιδα των εφημερίδων  εδώ . ΔΗΜΟΚΡΑΤΙΑ : "" Ωρα μηδέν για τα αναδρομικά "" ΕΛΕΥΘΕΡΟΣ ΤΥΠΟΣ : "" ΑΝΑΔΡΟΜΙΚΑ Τα ποσά που διεκδικούν 2,5 εκατ.συνταξιούχοι "" Η ΕΦΗΜΕΡΙΔΑ ΤΩΝ ΣΥΝΤΑΚΤΩΝ : "" Στα πράσα δικαστές, βουλευτές, εφοριακοί "" ΤΑ ΝΕΑ:  "" Σκληρό πόκερ σε τρία ταμπλό "" ΕΣΤΙΑ : "" Πυρηνικό πόλεμο φοβάται η Ρωσσία! "" Η ΚΑΘΗΜΕΡΙΝΗ : "" ΠρωτοβουλίαΗΠΑγια μείωση της έντασης με την Τουρκία "" ΡΙΖΟΣΠΑΣΤΗΣ : "" Απειλές, τσαμπουκάδες και κάλεσμα στο ΝΑΤΟ για μεγαλύτερη εμπλοκή στη Μέση Ανατολή "" Η ΑΥΓΗ : "" Ηρεμία μετά ( και πριν) την καταιγίδα "" ΤΟ ΠΟΝΤΙΚΙ:  "" Φίλη η Ελλάς, φίλτατος ο Ερντογάν "" ΟΙΚΟΝΟΜΙΚΟΣ ΤΥΠΟΣ Η ΝΑΥΤΕΜΠΟΡΙΚΗ:  "" Στη μέγγενη τα κονδύλια του νέου ασφαλιστικού "" VOICE FINANCE & MARKETS : "" Βάζουν χέρι στο ""μαξιλάρι"" των 35 σισ. ευρώ """,https://www.naftemporiki.gr/story/1548924/episkopisi-tupou
Politics,naftemporiki.gr,Αλ. Τσίπρας: Επίσπευση επανεκλογής του Π. Παυλόπουλου,"Κυριακή, 05 Ιανουαρίου 2020 10:33",naftemporiki.gr,"Την επίσπευση επανεκλογής του Προκόπη Παυλόπουλου στην Προεδρία της Δημοκρατίας ζητεί ο πρόεδρος τουΣΥΡΙΖΑΑλέξης Τσίπρας και αμέσως μετά -όπως τονίζει-, θα πρέπει να οριστεί Συμβούλιο Πολιτικών αρχηγών υπό τον ανώτατο πολιτειακό παράγοντα για να συμφωνηθούν οι βασικές γραμμές της εθνικής στρατηγικής απέναντι στην Τουρκία. Μιλώντας στο «Βήμα της Κυριακής» ο κ. Τσίπρας σημειώνει πως «ο Προκόπης Παυλόπουλος προέρχεται από διαφορετική πολιτική οικογένεια από τη δική μου, αλλά είναι ένας Πρόεδρος που ενώνει αντί να διχάζει και εργάζεται για την πολιτική συναίνεση». «Ο Πρωθυπουργός οφείλει να το αναγνωρίσει και κυρίως να συνειδητοποιήσει την κρισιμότητα των στιγμών και να αφήσει τα “προεδρικά καλλιστεία”. Να επισπεύσει την επανεκλογή Παυλόπουλου με μεγάλη πλειοψηφία και αμέσως μετά να ζητήσει τη σύγκληση του Συμβουλίου Πολιτικών Αρχηγών υπό τον επανεκλεγέντα Πρόεδρο για να συμφωνήσουμε πάνω στις βασικές γραμμές της εθνικής στρατηγικής απέναντι στην Τουρκία», προσθέτει. Αναφορικά με τα εθνικά θέματα και τις σχέσεις με τιςΗΠΑο πρώην Πρωθυπουργός, αναφέρει ότι εάν τα αμερικανικά συμφέροντα όπως εκφράζονται από τον πρόεδρο Τραμπ δεν συγκλίνουν πια με τα δικά μας και ειδικά στο πιο κρίσιμο ζήτημα που είναι η προστασία των κυριαρχικών μας δικαιωμάτων από τις πιο σοβαρές τουρκικές απειλές των τελευταίων δύο δεκαετιών, τότε και εμείς πρέπει να επανεξετάσουμε την πολιτική μας. Παράλληλα, ο κ. Τσίπρας επικρίνει την κυβέρνηση για τη στάση της Ελληνικής Αστυνομίας και υπογραμμίζει ότι το αίτημα για ασφάλεια δεν είναι το διαβατήριο για τον αυταρχισμό και την καταστολή των δημοκρατικών δικαιωμάτων των πολιτών.  Όσον αφορά τον εκλογικό νόμο ο αρχηγός της αξιωματικής αντιπολίτευσης ξεκαθαρίζει ότι δεν συζητά και δεν θα ψηφίσει την κατάργηση της απλής αναλογικής. Μάλιστα, σημειώνει ότι δε γίνεται τόσο καιρό να μιλά η Ν.Δ. για την ισοτιμία της ψήφου των ομογενών, και την ίδια ώρα να καταργεί την ισοτιμία της ψήφου συνολικά, επαναφέροντας το μπόνους για το πρώτο κόμμα.",https://www.naftemporiki.gr/story/1547957/al-tsipras-epispeusi-epaneklogis-tou-p-paulopoulou
Politics,naftemporiki.gr,Κ. Πιερρακάκης: Σε μία διετία οι νέες ταυτότητες και ο αριθμός παροχής υπηρεσιών για κάθε πολίτη,"Κυριακή, 05 Ιανουαρίου 2020 12:10",naftemporiki.gr,"Στις νέες ταυτότητες αναφέρθηκε, μεταξύ άλλων, ο υπουργός Ψηφιακής Διακυβέρνησης, Κυριάκος Πιερρακάκης, εξηγώντας ότι θα προβλέπεται η ενσωμάτωση της ψηφιακής υπογραφής για όλους τους πολίτες, η έγχρωμη φωτογραφία και η αναγραφή ενός ενιαίου αριθμού, ο οποίος θα αντικαταστήσει τον ΑΦΜ και τον ΑΜΚΑ και θα αποτελέσει τον αριθμό που οι πολίτες θα χρησιμοποιούν εφεξής ως αριθμό ταυτοποίησης απέναντι στο κράτος. Μιλώντας στην εφημερίδα «Real News» ο υπουργός σημείωσε ότι η «απουσία ενός κοινού αριθμού δημιουργεί το εξής πρόβλημα: όταν οι πολίτες χρησιμοποιούν πολλούς αριθμούς, είναι σαν να έχουν πολλά “πρόσωπα” απέναντι στο κράτος, κάτι που δυσχεραίνει ιδιαίτερα την άμεση και ασφαλή ταυτοποίησή τους αλλά και την παροχή υπηρεσιών». Ο κ. Πιερρακάκης, αφού ανέφερε ότι ο σχετικός διαγωνισμός για το έργο έχει ξεκινήσει από τις 20 Δεκεμβρίου του περασμένου έτους, προσέθεσε πως «το χρονοδιάγραμμα ολοκλήρωσης της μετάβασης στον ενιαίο αριθμό ταυτίζεται με εκείνο της έκδοσης των νέων ταυτοτήτων και οριοθετείται περίπου σε μία διετία από σήμερα». Σε άλλο σημείο της συνέντευξής του ο κ. Πιερρακάκης υπογράμμισε πως «είναι αδιαπραγμάτευτο ότι τα ΚΕΠ θα συνεχίσουν τη λειτουργία τους» και μάλιστα προσέθεσε πως «σκοπεύουμε να ενισχύσουμε την αποστολή και το ρόλο τους». Ο υπουργός κατέληξε αναφέροντας τα εξής: «Οι στόχοι μας είναι πολλαπλοί και συχνά εξόχως τεχνικοί. Διασυνδέσεις συστημάτων, απλοποιήσεις γραφειοκρατικών διαδικασιών, δημοπρασίες φάσματος –έννοιες όπως αυτές είναι δυσπρόσιτες για τους μη ειδικούς. Όμως το αποτέλεσμα της προσπάθειάς μας είναι ήδη ορατό. Για παράδειγμα, από τον περασμένο μήνα δεν χρειάζεται να επισκεφθεί ένας πολίτης την εφορία για να δηλώσει ένα γάμο ή ένα διαζύγιο, καθώς τα συστήματα ενημερώνονται αυτόματα. Κάθε μήνα θα προστίθενται τέτοιου τύπου “απλοποιήσεις”». naftemporiki.gr με πληροφορίες από ΑΜΠΕ",https://www.naftemporiki.gr/story/1547963/k-pierrakakis-se-mia-dietia-oi-nees-tautotites-kai-o-arithmos-paroxis-upiresion-gia-kathe-politi
Politics,naftemporiki.gr,Σ. Πέτσας: Κολλημένος στο χθες ο κ. Τσίπρας,"Σάββατο, 04 Ιανουαρίου 2020 23:35",naftemporiki.gr,"Επίθεση στον πρόεδρο τουΣΥΡΙΖΑεξαπέλυσε ο κυβερνητικός εκπρόσωπος Στέλιος Πέτσας με αφορμή το αίτημα που διατύπωσε ο Αλέξης Τσίπρας σε συνέντευξή του στο Βήμα για ενημέρωση των πολιτικών αρχηγών για τις εξελίξεις στα εθνικά θέματα. «Ο κ. Τσίπρας - και με την τελευταία του συνέντευξη - αποδεικνύει ότι παραμένει κολλημένος στο χθες», τόνισε ο κ. Πέτσας και πρόσθεσε: «Αναφορικά με την πρότασή του για ενημέρωση των πολιτικών αρχηγών, παραβιάζει ανοιχτές θύρες, καθώς ο Πρωθυπουργός Κυριάκος Μητσοτάκης έχει ήδη προαναγγείλει ότι θα τους ενημερώσει για τα εθνικά θέματα και τις κυβερνητικές πρωτοβουλίες αμέσως μετά την επιστροφή του από τις Ηνωμένες Πολιτείες Αμερικής και τη συνάντησή του με τον Πρόεδρο Ντ. Τράμπ. Το αύριο δεν μπορεί να περιμένει τον κ. Τσίπρα. Ούτε η Ελλάδα. Όλοι μαζί, ενωμένοι, προχωράμε μπροστά για να κάνουμε τη ζωή των Ελλήνων καλύτερη». Στη συνέντευξή του ο πρόεδρος του ΣΥΡΙΖΑ επισημαίνει ότι ο κ. Μητσοτάκης πρέπει να επισπεύσει την επανεκλογή Παυλόπουλου με μεγάλη πλειοψηφία και αμέσως μετά να ζητήσει τη σύγκληση του Συμβουλίου Πολιτικών Αρχηγών υπό τον επανεκλεγέντα Πρόεδρο «για να συμφωνήσουμε πάνω στις βασικές γραμμές της εθνικής στρατηγικής απέναντι στην Τουρκία». Η πρόταση του πρωθυπουργού για τον Πρόεδρο της Δημοκρατίας θα ανακοινωθεί αφού κατατεθεί και ψηφιστεί από τη Βουλή ο νέος εκλογικός νόμος περί τα τέλη Ιανουαρίου, «αρχές Φλεβάρη το αργότερο», επισήμανε ο υφυπουργός παρά τω πρωθυπουργώ και κυβερνητικός εκπρόσωπος. Για την κριτική του ΣΥΡΙΖΑ ότι η κυβέρνηση προσβάλλει με τη στάση της τον νυν Πρόεδρο, ο κυβερνητικός εκπρόσωπος μιλώντας τον τηλεοπτικό σταθμό του ΣΚΑΪ, απάντησε ότι συμβαίνει ακριβώς το αντίθετο. «Η ονοματολογία θα πρόσβαλε τον νυν Πρόεδρο της Δημοκρατίας, όταν η θητεία του όλοι ξέρουμε πότε λήγει. Επομένως ένας ΠτΔ, που θα έβλεπε συνέχεια να “φιγουράρουν” ονόματα γύρω–γύρω, θα ήταν βαθύτατα προσβεβλημένος, πιστεύω, και αποδυναμωμένος», τόνισε ο κ. Πέτσας. naftemporiki.gr με πληροφορίες από ΑΜΠΕ",https://www.naftemporiki.gr/story/1547931/s-petsas-kollimenos-sto-xthes-o-k-tsipras
Politics,naftemporiki.gr,ΗΠΑ: Στον εορτασμό Αγιασμού των Υδάτων στο Τάρπον Σπρινκς ο Κ. Μητσοτάκης,"Δευτέρα, 06 Ιανουαρίου 2020 21:22",naftemporiki.gr,"Στην 114η τελετή Αγιασμού των Υδάτων, στην πολυπληθέστερη ελληνική κοινότητα στις Ηνωμένες Πολιτείες της Αμερική, στο Τάρπον Σπρινκς της Φλόριντα βρέθηκε πριν από λίγο με τη σύζυγό του, Μαρέβα, ο πρωθυπουργός Κυριάκος Μητσοτάκης. Χιλιάδες Έλληνες ήταν εκεί, όπως κάθε χρόνο, και παρακολούθησαν τον εντυπωσιακό εορτασμό των Θεοφανείων σε κλίμα έντονης συγκίνησης. «Σήμερα είναι μια ιστορική ημέρα καθώς μετά από 100 χρόνια έχουμε εδώ τον πρωθυπουργό της Ελλάδας μας, Κυριάκο Μητσοτάκη», είπε προκαλώντας τον ενθουσιασμό των συγκεντρωμένων ο Αρχιεπίσκοπος Αμερικής κ. Ελπιδοφόρος. «Σας εύχομαι καλή χρονιά και καλή φώτιση», είπε συγκινημένος ο πρωθυπουργός, ενώ ήδη δεκάδες ελληνόπουλα είχαν βουτήξει στο νερό. Τον Τίμιο Σταυρό έπιασε ο έφηβος Παναγιώτης Σακοτέλης, στον οποίο όλοι, με πρώτο τον Κυριάκο Μητσοτάκη, έσπευσαν να του δώσουν συγχαρητήρια, ενώ ο κόσμος φώναζε «Άξιος». Ο πρωθυπουργός νωρίτερα το πρωί (ώρα Αμερικής) παρακολούθησε, με τη σύζυγο του, τη Θεία Λειτουργία για τα Θεοφάνεια στον Ιερό Ναό του Αγίου Νικολάου στο Τάρπον Σπρινκς μαζί με αμέτρητους άλλους Έλληνες που ζουν μόνιμα σε αυτή την πόλη της Φλόριντα. «Είναι μεγάλη η συγκίνησή μου, που μου δίνεται η δυνατότητα να βρίσκομαι μαζί σας, αυτή την πολύ σπουδαία ημέρα, για την Ορθοδοξία», τόνισε ο πρωθυπουργός σε μια σύντομη ομιλία του και συνέχισε: «Εδώ που χτυπάει πιο δυνατά, ίσως από οπουδήποτε αλλού στην Αμερική, η καρδιά του ελληνισμού μας. Σας ευχαριστώ μέσα από την καρδιά μου και εκ μέρους της συζύγου μου για την πολύ θερμή υποδοχή». Ο κ. Μητσοτάκης ανέφερε ότι πριν από 98 χρόνια, στον ίδιο χώρο, στις 30 Ιανουαρίου του 1922, είχε βρεθεί ο Ελευθέριος Βενιζέλος. «Λίγους μήνες μετά και καθώς ετοιμαζόταν ύστερα από τη μεγάλη εθνική καταστροφή να διαπραγματευτεί τη συνθήκη της Λωζάνης, οι Έλληνες από το Τάρπον Σπρινκς του έστειλαν ένα ευχητήριο τηλεγράφημα, το οποίο αναζήτησα και βρήκα. Του ευχήθηκαν καλή δύναμη για το καλό του Έθνους», συμπλήρωσε ο πρωθυπουργός. Ο Κυριάκος Μητσοτάκης αναφέρθηκε με έμφαση στον ελληνισμό στο Τάρπον Σπρινκς, που βρίσκεται, σε αυτή την πόλη της Αμερικής, πάνω από έναν αιώνα. «Από τους πρώτους σφουγγαράδες από την Κάλυμνο, τη Χάλκη και τη Σύμη ήρθαν και έκαναν την Αμερική σπίτι τους, αλλά ποτέ δεν ξέχασαν τη Μητέρα Πατρίδα. Η Ορθόδοξη Εκκλησία είναι το αόρατο βήμα που ένωνε πάντα τους Έλληνες με την πατρίδα μας», πρόσθεσε ο κ. Μητσοτάκης και δήλωσε χαρούμενος και συγκινημένος που του δίνεται η ευκαιρία στο Τάρπον Σπρινκς να συγχαρεί τον νέο Αρχιεπίσκοπο Αμερικής κ. Ελπιδοφόρο. «Τον γνωρίζω προσωπικά, είναι σπουδαίος και όπως λέει το όνομά του φέρνει την ελπίδα για καλύτερες ημέρες στον Ελληνισμό εδώ και παντού στον κόσμο», υπογράμμισε, ενώ απευθυνόμενος στον κ. Ελπιδοφόρο σημείωσε: «Να γνωρίζετε ότι η ελληνική πολιτεία θα στηρίξει το έργο σας και οικονομικά τη Θεολογική Σχολή στην Βοστόνη». Επίσης, απευθυνόμενος στα ελληνόπουλα, που φέτος βούτηξαν κατά τον Αγιασμό των υδάτων, τους ευχήθηκε να κρατούν τη δύναμη του Σταυρού και της πίστης μέσα τους. «Εύχομαι σε όλους σας τα καλύτερα. Και σε όλα τα νέα παιδιά που θα βουτήξουν σε λίγο στα κρύα, νομίζω, νερά. Στην Ελλάδα έχουμε μεγάλη κακοκαιρία, εδώ μας υποδέχτηκε ένας λαμπρός ήλιος», είπε ο πρωθυπουργός. Πριν αναχωρήσει για την Ουάσιγκτον ο πρωθυπουργός, με τη σύζυγό του, γευμάτισε, με μέλη της ελληνικής κοινότητας, στο ελληνικό εστιατόριο Hellas. Πηγή: ΑΜΠΕ",https://www.naftemporiki.gr/story/1548179/ipa-ston-eortasmo-agiasmou-ton-ydaton-sto-tarpon-sprinks-o-kmitsotakis
Politics,naftemporiki.gr,Επίσκεψη Κ. Μητσοτάκη στις ΗΠΑ: Η ατζέντα και οι προσδοκίες,"Κυριακή, 05 Ιανουαρίου 2020 08:21",naftemporiki.gr,"ΣτιςΗΠΑμεταβαίνει σήμερα ο πρωθυπουργός Κυριάκος Μητσοτάκης, ο οποίος θα έχει ένα εξαιρετικά γεμάτο πρόγραμμα μέχρι την Τετάρτη. Απόψε το απόγευμα (ώρα ΗΠΑ) θα αφιχθεί στο Τάρπον Σπρινκς της Φλόριντα όπου θα έχει επαφές με την ελληνική ομογένεια και αύριο θα συμμετάσχει στην εορτή των Θεοφανείων. Δεύτερος σταθμός του πρωθυπουργού είναι η Ουάσιγκτον, όπου την Τρίτη θα έχει συνάντηση με τον Ντόναλντ Τραμπ στο Λευκό Οίκο, ενώ επίσης θα έχει ένα εξαιρετικά γεμάτο διήμερο πρόγραμμα επαφών και συναντήσεων. Σκοπός της επίσκεψης του πρωθυπουργού στην αμερικανική πρωτεύουσα, όπως αναφέρουν κυβερνητικές πηγές, είναι η ανάδειξη της Ελλάδας, ως του βασικού παράγοντα σταθερότητας στα Βαλκάνια και την Ανατολική Μεσόγειο, ως του κέντρου της περιοχής και ως του πλέον αξιόπιστου συμμάχου των ΗΠΑ. Ήδη, προσθέτουν, οι κινήσεις που έχουν γίνει σε πολλά επίπεδα τους τελευταίους μήνες έχουν «στρώσει το χαλί» για την εμβάθυνση αυτής της σχέσης, η οποία θα επισφραγιστεί στη διάρκεια των συναντήσεων που θα έχει ο πρωθυπουργός. Σε αυτό βοηθούν και οι οικονομικές εξελίξεις, αφού η Ελλάδα μετά την ανάληψη της πρωθυπουργίας από τον Κυριάκο Μητσοτάκη, τονίζουν οι πηγές, δίνει την εικόνα μιας χώρας που έχει αφήσει πίσω της την κρίση, έχει σταθερή και σύγχρονη ηγεσία προσανατολισμένη στη Δύση και αντιμετωπίζει το μέλλον με αισιοδοξία. Αναφέρουν επίσης ότι βοηθάει και το γεγονός ότι ο κ. Μητσοτάκης γνωρίζει καλά τις ΗΠΑ και τον γνωρίζουν καλά επίσης στις δομές εξουσίας. «Απόφοιτος του Harvard, με διαχρονικές σχέσεις με Αμερικανούς από τον χώρο της πολιτικής, της οικονομίας καθώς και από τον ακαδημαϊκό τομέα, σε αντίθεση με τον Αλέξη Τσίπρα, ξέρει πώς να μιλήσει και σε ποιους. Επίσης ως αρχηγός τηςΝΔέχει επισκεφθεί αρκετές φορές τις ΗΠΑ», υπογραμμίζουν οι ίδιες πηγές. Επισημαίνουν επιπλέον ότι η αυξανόμενη σημασία της Ελλάδας για τις ΗΠΑ εκφράζεται ήδη με σειρά ενεργειών και δηλώσεων από την πλευρά τόσο του State Department, όσο και ισχυρών παραγόντων του αμερικανικού κατεστημένου, παρά τα αντιφατικά μηνύματα που εκπέμπονται κατά καιρούς από τις δηλώσεις του Προέδρου Τράμπ. Στην κυβέρνηση λένε ότι ο κ. Μητσοτάκης θα προσπαθήσει να εκμεταλλευτεί το γεγονός ότι η Τουρκία λειτουργεί αποσταθεροποιητικά, ανοίγοντας συνεχώς νέα μέτωπα, σε αντίθεση πολλές φορές με τα συμφέροντα της Δύσης, γεγονός που καταγράφεται συχνά και σε δηλώσεις σημαντικών Αμερικανών παραγόντων. Συγκεκριμένα: Στον αμυντικό τομέα, υπεγράφη τον Οκτώβριο στην Αθήνα η νέα συμφωνία αμυντικής συνεργασίας ανάμεσα στην Ελλάδα και τις ΗΠΑ από τον Νίκο Δένδια και τον ομόλογό του Μάικ Πομπέο. Πρόκειται για την υπογραφή του Πρωτοκόλλου Τροποποίησης της Συμφωνίας Αμοιβαίας Αμυντικής Συνεργασίας (Mutual Defense Cooperation Agreement - MDCΑ), το οποίο έχει επιταχύνει σημαντικά τον βηματισμό της συμμαχικής σχέσης Αθήνας-Ουάσινγκτον, αναβαθμίζοντας τον στρατηγικό ρόλο της Ελλάδας. Να σημειωθεί επίσης ότι ο Αμερικανός ΥΠΕΞ, έχει αναπτύξει ιδιαίτερα καλές σχέσεις με τον Κυριάκο Μητσοτάκη, όπως και ο αντιπρόεδρος των ΗΠΑ Μάικλ Πενς. Οι καλές σχέσεις θα εκφραστούν και με το δείπνο που οργανώνουν οι κκ Πένς και Πομπέο προς τιμήν του Έλληνα πρωθυπουργού, με προσκεκλημένους περίπου 300 σημαντικούς παράγοντες των ΗΠΑ, από τους τομείς της πολιτικής, της οικονομίας και της επιστήμης. Στην ατζέντα των συνομιλιών βρίσκεται επίσης η ενίσχυση της ελληνικής αμυντικής βιομηχανίας σε συνεργασία με τις HΠΑ, μέσω και της αναβάθμισης των F16, ενώ στο τραπέζι των συνομιλιών θα τεθεί και η προοπτική αγοράς F35, καθώς και η συμπαραγωγή drones. Σε αντίθεση με την Τουρκία, που λειτουργεί ως παράγοντας αστάθειας στην ευρύτερη περιοχή, η στήριξη της Ελλάδας ως δύναμης σταθερότητας, εκφράζεται -αναφέρουν οι πηγές- και από τις δηλώσεις που γίνονται από τους παράγοντες της εξωτερικής πολιτικής των ΗΠΑ. Υπενθυμίζουν ότι το State Department μετά την «συμφωνία» Τουρκίας- Λιβύης είχε δηλώσει ότι «η ανακοίνωση ενός υπογεγραμμένου μνημονίου κατανόησης για την οριοθέτηση μεταξύ της Τουρκίας και της κυβέρνησης Εθνικής Συμφιλίωσης της Λιβύης (GNA) έχει προκαλέσει εντάσεις στην περιοχή, δεν είναι χρήσιμη και είναι προκλητική». Επ' αυτού ο πρέσβης των ΗΠΑ στην Ελλάδα Τζέφρι Πάιατ, με αφορμή την τοποθέτησή του για το «μνημόνιο» Τουρκίας-Λιβύης, τάχθηκε ανοιχτά υπέρ των ελληνικών θέσεων στην προσέγγιση που αφορά γενικότερα στα ζητήματα των θαλασσίων ζωνών. «Η νομική άποψη των ΗΠΑ είναι ότι οι ισχυρισμοί της τουρκικής κυβέρνησης για τις διεκδικήσεις των θαλάσσιων ζωνών και συγκεκριμένα για τις υφαλοκρηπίδες διαφέρουν από τη νομική μας ανάλυση και από τη νομική ανάλυση της Σύμβασης των Ηνωμένων Εθνών για το Δίκαιο της Θάλασσας που αφορά το καθεστώς των νησιών» ανέφερε χαρακτηριστικά ο Αμερικανός πρέσβης, προσθέτοντας πως «τα κατοικημένα νησιά ως αντικείμενα του εθιμικού διεθνούς δικαίου δικαιούνται την ίδια μεταχείριση με τα ηπειρωτικά εδάφη». Στο πλαίσιο της ανάδειξης της Ελλάδας ως βασικού εταίρου των ΗΠΑ, από το Μέγαρο Μαξίμου προσθέτουν πως είναι σημαντική και η αναβάθμιση των σχέσεων με το Ισραήλ που αποτελεί επίσης σταθερό σύμμαχο των ΗΠΑ. Σημειώνουν επιπρόσθετα ότι ο ενισχυμένος ρόλος της Ελλάδας, ως δύναμη σταθερότητας εκφράζεται και στον ενεργειακό τομέα, αφού η χώρα μας αποτελεί πλέον μέρος και του ενεργειακού σχεδιασμού των ΗΠΑ στην ευρύτερη περιοχή. Σχετικά υπενθυμίζουν ότι λίγες ημέρες πριν από την υπογραφή της συμφωνίας για τον αγωγό EastMed στην Αθήνα, ψηφίστηκε στις ΗΠΑ η EastMed Act, η οποία αποτελεί πλέον νόμο των Ηνωμένων Πολιτειών της Αμερικής, και αφορά στην εταιρική σχέση Ασφάλειας και Ενέργειας στην Ανατολική Μεσόγειο. «Είναι ένας νόμος που προστατεύει ουσιαστικά τη μεταφορά αερίου από τα κοιτάσματα της ανατολικής Μεσογείου, μέσω της Ελλάδας προς την Ευρώπη. Με την ενσωμάτωση της EastMed Act στον προϋπολογισμό της γενικής κυβέρνησης των ΗΠΑ, ο αγωγός EastMed, θεωρείται πλέον και με την αμερικανική σφραγίδα ως ζωτικής σημασίας για τα συμφέροντα της Δύσης», αναφέρουν. Επισημαίνουν δε ότι στο νομοσχέδιο που πέρασε από το Κογκρέσο συμπεριλαμβάνονται διατάξεις στήριξης της Ελλάδας και της Κύπρου και διατάξεις κατά της Τουρκίας, σχετικές με το πρόγραμμα των μαχητικών αεροσκαφών F-35 και των ρωσικών συστημάτων S-400. Οι διατάξεις στήριξης της Ελλάδας και της Κύπρου αφορούν στην άρση του αμερικανικού εμπάργκο πώλησης όπλων στην Κύπρο, στην ίδρυση ενεργειακού κέντρου συνεργασίας ανάμεσα στις ΗΠΑ, στην Ελλάδα, στην Κύπρο, στο Ισραήλ και των υπόλοιπων χωρών που θα αναμειχθούν στον EastMed και στην παρακολούθηση των επικίνδυνων και κακόβουλων δραστηριοτήτων στην ανατολική Μεσόγειο. «Οι προεδρικές ενστάσεις που διατυπώθηκαν έχουν να κάνουν περισσότερο με θέματα δικαιοδοσίας και διάκρισης των εξουσιών μεταξύ του Κογκρέσου και του Λευκού Οίκου, καθώς ο Ντόναλντ Τραμπ θεωρεί ότι το Κογκρέσο προσπαθεί να επιβάλλει πολιτικές σε ζητήματα που αποτελούν αποκλειστικά δικό του δικαίωμα», συμπληρώνουν οι ίδιες πηγές. Σημειώνουν επίσης πως η συμφωνία αμοιβαίας αμυντικής συνεργασίας (MDCA) Ελλάδας-ΗΠΑ, προβλέπει τη χρήση μέρους των υποδομών στο λιμάνι της Αλεξανδρούπολης από τις αμερικανικές ένοπλες δυνάμεις, αλλά θα χρησιμοποιηθεί και για τις εισαγωγές υγροποιημένου αμερικανικού φυσικού αερίου μέσω της προωθούμενης κατασκευής πλωτού σταθμού αεριοποίησης υγροποιημένου φυσικού αερίου (LNG). Το γεγονός αυτό, τονίζουν, συμβάλει επίσης στην αναβάθμιση του ρόλου της Ελλάδας στην ενεργειακή σκακιέρα των Βαλκανίων και της Ανατολικής Ευρώπης. Οι εταιρίες Gastrade και Gaslog, έχουν ήδη δρομολογήσει την λειτουργία πλωτού σταθμού επαναεριοποίησης υγροποιημένου φυσικού αερίου στα ανοικτά της Αλεξανδρούπολης. Η επίσκεψη του Πρωθυπουργού στην Ουάσιγκτον θα έχει και σημαντική οικονομική διάσταση. Ο πρωθυπουργός θα έχει συνάντηση την Τετάρτη με επενδυτές, οι οποίοι βλέπουν ήδη την Ελλάδα με άλλο μάτι κι εκδηλώνουν αυξημένο ενδιαφέρον για τη χώρα, ενώ κάποιοι (όπως η Blackstone) έχουν ήδη ξεκινήσει τις επενδύσεις στην Ελλάδα. Σημαντικά θετικά μηνύματα εκτιμούν στην κυβέρνηση ότι θα προκύψουν και από τη συνάντηση του πρωθυπουργού με τη γενική διευθύντρια τουΔΝΤ,Κρισταλίνα Γκεοργκίεβα. naftemporiki.gr με πληροφορίες από ΑΜΠΕ",https://www.naftemporiki.gr/story/1547950/episkepsi-k-mitsotaki-stis-ipa-i-atzenta-kai-oi-prosdokies
Politics,naftemporiki.gr,Επισκόπηση Τύπου,"Κυριακή, 05 Ιανουαρίου 2020 08:14",naftemporiki.gr,Δείτε τι γράφουν τα σημερινά πρωτοσέλιδα των εφημερίδων  εδώ . ΚΥΡΙΑΚΑΤΙΚΗ ΔΗΜΟΚΡΑΤΙΑ: « Εγκλημα κατά της πατρίδας» ΠΡΩΤΟ ΘΕΜΑ:  «Η απόρρηρη έκθεση για το Δικαστήριο της Χάγης» ΤΟ ΒΗΜΑ: « Ο Τσίπρας μιλάει για όλα» ΕΘΝΟΣ : «Point System για εκπαιδευτικούς και νοσοκομεία» Η ΚΑΘΗΜΕΡΙΝΗ:  «Σενάρια τρόμου στην αυλή μας» ΝΕΑ ΣΕΛΙΔΑ : «Τι θα συζητήσουν πίσω από τις κλειστές πόρτες. Τα δυνατά χαρτιά Μητσοτάκη στη συνάντηση με Τράμπ» DOCUMENTO : «Το email που καίει τον ανιψιό του πρωθυπουργού» ΤΟ ΠΑΡΟΝ : «Στη ρουλέτα η εκλογή του Προέδρου της Δημοκρατίας» REAL NEWS : «Μπλόκο στον σουλτάνο!» ΑΥΓΗ : «Τράμπ και δέος»,https://www.naftemporiki.gr/story/1547949/episkopisi-tupou
Politics,naftemporiki.gr,Στα Χανιά το τελευταίο «αντίο» στον Αντώνη Μπαλωμενάκη,"Σάββατο, 04 Ιανουαρίου 2020 15:06",naftemporiki.gr,"Το «τελευταίο αντίο», στον πρώην βουλευτή τουΣΥΡΙΖΑκαι δικηγόρο Αντώνη Μπαλωμενάκη που έφυγε χθες από τη ζωή σε ηλικία 65 ετών, είπαν σήμερα τα μέλη της οικογένειας του, βουλευτές και στελέχη του ΣΥΡΙΖΑ, εκπρόσωποι της αυτοδιοίκησης, του δικηγορικού κόσμου, φίλοι του εκλιπόντος και πολλοί πολίτες. Η εξόδιος ακολουθία εψάλη στον Μητροπολιτικό Ναό των Εισοδίων της Θεοτόκου Χανίων,  όπου το « παρών» μεταξύ άλλων έδωσαν οι βουλευτές, Ντόρα Μπακογιάννη, Μανούσος Βολουδάκης, Παύλος Πολλάκης, Ανδρέας Ξανθός, Σωκράτης Βαρδάκης, Νίκος Ηγουμενίδης, Μανώλης Θραψανιώτης, ο πρώην υπουργός Γιώργος Σταθάκης και ο περιφερειάρχης Κρήτης Σταύρος Αρναουτάκης. Επικήδειους λόγους εκφώνησαν ο Μανώλης Παπαδομανωλάκης εκπροσωπώντας τον δικηγορικό σύλλογο Χανίων, ο Ανδρέας Παπανδρέου ως συντονιστής της τοπικής οργάνωσης του ΣΥΡΙΖΑ και ο βουλευτής Παύλος Πολάκης. Στέφανα απέστειλαν μεταξύ άλλων, ο πρόεδρος του ΣΥΡΙΖΑ Αλέξης Τσίπρας ο πρόεδρος της Βουλής Κωνσταντίνος Τασούλας, ο πρώην πρόεδρος της Βουλής Νίκος Βούτσης, η ΚΕ και η τοπική οργάνωση του ΣΥΡΙΖΑ και η Περιφέρεια Κρήτης, ενώ πολλοί πολίτες ανταποκρίθηκαν στο κάλεσμα της οικογένειας του Αντώνη Μπαλωμενάκη αντί στεφάνων να δοθούν χρήματα για τις ανάγκες ιδρυμάτων της πόλης. Την θλίψη του για τον θάνατο του Αντώνη Μπαλωμενάκη εξέφρασε με γραπτή του ανακοίνωση ο δήμαρχος Χανίων Παναγιώτης Σημανδηράκης επισημαίνοντας μεταξύ άλλων: «Με το ήθος του και την πορεία της ζωής του, με την αντιδικτατορική του δράση, την επαγγελματική του καταξίωση, την ενεργό ενασχόλησή του για δεκαετίες με τα κοινά, ο Αντώνης Μπαλωμενάκης κέρδισε τον σεβασμό και την εκτίμηση όλων». Η ταφή του εκλιπόντος έγινε στο κοιμητήριο της Αγίας Μαρίνας. naftemporiki.gr με πληροφορίες από ΑΠΕ-ΜΠΕ",https://www.naftemporiki.gr/story/1547892/sta-xania-to-teleutaio-antio-ston-antoni-mpalomenaki
Politics,naftemporiki.gr,Χ. Θεοχάρης: Ανάγκη ενιαίας ευρωπαϊκής στρατηγικής στον τουρισμό,"Δευτέρα, 27 Απριλίου 2020 17:05",naftemporiki.gr,"Την ανάγκη χάραξης και υλοποίησης ενιαίας ευρωπαϊκής στρατηγικής για την αναθέρμανση της ζήτησης και την επανεκκίνηση της τουριστικής βιομηχανίας, επεσήμανε ο υπουργός Τουρισμού, Χάρης Θεοχάρης, κατά τη διάρκεια της τηλεδιάσκεψης των υπουργών Τουρισμού της Ε.Ε. Στο πλαίσιο της παρέμβασής του ο κ. Θεοχάρης αναφέρθηκε στην ανάγκη για: Σύμφωνα με τη σχετική ανακοίνωση, πολλές από τις προτάσεις του Έλληνα υπουργού βρήκαν θετική ανταπόκριση από τους Ευρωπαίους ομολόγους του ενώ ο Ευρωπαίος Επίτροπος Τιερί Μπρετόν μετά τη σημερινή τηλεδιάσκεψη αναμένεται να ανακοινώσει τα επόμενα βήματα αντιμετώπισης της κρίσης από την ΕΕ. Τέλος, επισημαίνεται ότι η χώρα μας συνυπέγραψε μαζί με οκτώ άλλες χώρες - εταίρους (Ισπανία,Γαλλία,Ρουμανία,Ιταλία,Μάλτα, Κύπρος, Βουλγαρία, Πορτογαλία) κοινή θέση η οποία προωθήθηκε από τηνΙσπανίακαι στην οποία μεταξύ άλλων τονίζεται ότι είναι επείγον η Ευρωπαϊκή Ένωση να υποστηρίξει, μέσω του προγράμματος SURE της Ευρωπαϊκής Επιτροπής καθώς και μέσω του Πανευρωπαϊκού ταμείου εγγυήσεων που δημιούργησε η Ευρωπαϊκή Τράπεζα Επενδύσεων, τη στρατηγική διατήρησης των παραγωγικών δομών και της απασχόλησης στην τουριστική βιομηχανία, καθ’ όλη τη διάρκεια της κρίσης.",https://www.naftemporiki.gr/story/1593630/x-theoxaris-anagki-eniaias-europaikis-stratigikis-ston-tourismo
Politics,naftemporiki.gr,Ουάσιγκτον: Συνάντηση Κ. Μητσοτάκη με επενδυτές και εκπροσώπους επιχειρήσεων,"Πέμπτη, 09 Ιανουαρίου 2020 07:42",naftemporiki.gr,"Με 22 εκπροσώπους κορυφαίων επιχειρήσεων συναντήθηκε στην Ουάσιγκτον ο Κυριάκος Μητσοτάκης. Σύμφωνα με κυβερνητικές πηγές ο Πρωθυπουργός παρουσίασε τις εξελίξεις στην ελληνική οικονομία, τις μεταρρυθμίσεις που ήδη έχει προωθήσει η κυβέρνηση και το σχέδιο για την προώθηση των αποκρατικοποιήσεων και των μεγάλων επενδυτικών project. Επίσης απάντησε σε συγκεκριμένα ερωτήματα τα οποία έθεσαν οι υποψήφιοι επενδυτές. Όπως αναφέρουν κυβερνητικές πηγές, το επενδυτικό τους ενδιαφέρον αφορά τομείς όπως η ενέργεια, οι υποδομές (συμπεριλαμβανομένων των λιμανιών), ο τουρισμός, η αγορά ακινήτων, το χρηματοπιστωτικό σύστημα αλλά και οι νέες τεχνολογίες. Σύμφωνα με τις ίδιες πηγές, οι επενδυτές τόνισαν τη σημασία της πολιτικής σταθερότητας στην Ελλάδα, της προβλεψιμότητας σχετικά με το φορολογικό περιβάλλον, όχι μόνο για τις επιχειρήσεις αλλά και για τα στελέχη τους, καθώς και της ταχύτητας στην υλοποίηση των επενδυτικών τους σχεδίων. Στη συνάντηση συμμετείχαν εκπρόσωποι κορυφαίων επιχειρήσεων σε παγκόσμιο επίπεδο στον τομέα της ενέργειας (συμπεριλαμβανομένων των ανανεώσιμων πηγών), του χρηματοπιστωτικού τομέα, του real estate και των νέων τεχνολογιών. Εκτός από τον Πρωθυπουργό, στη συνάντηση συμμετείχαν ο υπουργός Ανάπτυξης Άδωνις Γεωργιάδης, ο υφυπουργός Εξωτερικών αρμόδιος για την οικονομική διπλωματία και την εξωστρέφεια Κώστας Φραγκογιάννης, ο υφυπουργός παρά τω Πρωθυπουργώ και Κυβερνητικός Εκπρόσωπος Στέλιος Πέτσας και ο οικονομικός σύμβουλος του πρωθυπουργού Αλέξης Πατέλης.",https://www.naftemporiki.gr/story/1548926/ouasigkton-sunantisi-k-mitsotaki-me-ekprosopous-epixeiriseon-kai-ependutikon-sximaton
Politics,naftemporiki.gr,Λευκός Οίκος: Αναγνώριση της σημασίας της στρατηγικής σχέσης Αθήνας-Ουάσιγκτον η επίσκεψη Μητσοτάκη,"Δευτέρα, 06 Ιανουαρίου 2020 23:29",naftemporiki.gr,"Η συνάντηση του Κυριάκου Μητσοτάκη με τον πρόεδρο Ντόναλντ Τραμπ αποτελεί μια έμπρακτη αναγνώριση της σημασίας που έχει η στρατηγική σχέση Αθήνας - Ουάσιγκτον υπογράμμισε ανώτερος αξιωματούχος του Λευκού Οίκου. Κάνοντας λόγο για μια ιστορική στιγμή για τις σχέσεις των δύο χωρών, ο Αμερικανός αξιωματούχος σημείωσε ότι το επίπεδο των διμερών σχέσεων βρίσκεται ίσως στο υψηλότερο επίπεδο των τελευταίων ετών. «Ο πρωθυπουργός Μητσοτάκης προωθεί ένα όραμα για ένα κοινό μέλλον, στο οποίο οιΗΠΑκαι η Ελλάδα είναι σταθεροί εταίροι που εργάζονται από κοινού για την αντιμετώπιση ζητημάτων σε μια περιοχή μείζονος σημασίας», ανέφερε χαρακτηριστικά. Ρόλος της Ελλάδας Σύμφωνα με τον αξιωματούχο του Λευκού Οίκου, οι ΗΠΑ αναγνωρίζουν ότι η Ελλάδα είναι ένας πυλώνας σταθερότητας και σύνεσης στην ανατολική Μεσόγειο και στα Βαλκάνια. Μάλιστα, πρόσθεσε ότι αυτός ο ρόλος καθίσταται ακόμα πιο πολύτιμος σε μια χρονική συγκυρία κατά την οποία συντελούνται μεγάλες αλλαγές στη περιοχή της ανατολικής Μεσογείου. Όπως σημείωσε, «η Ελλάδα μεταμορφώνεται από πηγή προβλημάτων σε πηγή λύσεων. Και αποτελεί έναν πυλώνα σταθερότητας που αποτελεί ένα κρίσιμο κομμάτι της ευρύτερης στρατηγικής της Αμερικής για την Ανατολική Μεσόγειο». Ασφάλεια Συνεχίζοντας, ο Αμερικανός αξιωματούχος υπογράμμισε ότι η ανανέωση της συμφωνίας αμυντικής συνεργασίας (MDCA) καταδεικνύει την όλο και στενότερη εταιρική σχέση στον τομέα της ασφαλείας μεταξύ των δύο χωρών «Επιτρέψτε μου να υπογραμμίσω από την πλευρά της Αμερικής την ποιότητα της συνεργασίας μεταξύ των δυνάμεών μας, όπου συνεργάζονται όχι μόνο ως σύμμαχοι του ΝΑΤΟ αλλά και ως χώρες με κοινές αξίες και κοινά στρατηγικά συμφέροντα στην ανατολική Μεσόγειο», τόνισε χαρακτηριστικά. Επιπλέον, υπογράμμισε το γεγονός ότι η Αθήνα μοιράζεται με την Ουάσιγκτον την ίδια προσέγγιση στο θέμα της ασφάλειας που σχετίζεται με την τεχνολογία 5G. Οικονομική Διπλωματία Περιγράφοντας αναλυτικά τα βήματα που έχει κάνει η κυβέρνηση για τη βελτίωση του επιχειρηματικού περιβάλλοντος, ο αξιωματούχος του Λευκού Οίκου εκτίμησε ότι η επίσκεψη του Κυριάκου Μητσοτάκη θα στείλει το μήνυμα στους Αμερικανούς επενδυτές ότι η Ελλάδα είναι ανοιχτή στην επιχειρηματικότητα και ότι έχει αλλάξει σημαντικά το οικονομικό κλίμα στη χώρα μας. «Η (ελληνική) κυβέρνηση κατανοεί τη σημασία των οικονομικών ευκαιριών που προσφέρουν οι ΗΠΑ, όπως είναι η αξιοποίηση της δύναμης της επιχειρηματικής μας κουλτούρας και της δύναμης των κεφαλαιαγορών μας στην προσπάθεια της Ελλάδας να βγει από μια δεκαετία κρίσης. Γνωρίζουμε ότι η κυβέρνηση σκέφτεται μεγαλεπήβολα και ότι οι αμερικανικές εταιρείες αντιδρούν θετικά», επισήμανε ο αξιωματούχος. Ενέργεια Το ζήτημα της ενέργειας αναμένεται ότι θα αποτελέσει κεντρικό θέμα συζήτησης στη συνάντηση του πρωθυπουργού με τον Ντόναλντ Τραμπ, καθώς οι ΗΠΑ υποστηρίζουν την εξέλιξη της Ελλάδας σε ενεργειακό κόμβο και αναγνωρίζουν τον ρόλο που καλείται να διαδραματίσει στην προώθηση της ενεργειακής ασφάλειας και της ενεργειακής διαφοροποίησης της Ευρώπης. Επιπλέον, ο αξιωματούχος του Λευκού Οίκου υπογράμμισε τη σημασία του γεγονότος ότι πρόσφατα το νομοσχέδιο EastMed Act υπογράφηκε ως νόμος του κράτους αλλά και της ανακοίνωσης για τη συμφωνία του αγωγού EastMed. Υπό αυτό το πρίσμα, αναφέρθηκε στη σημασία που οι ΗΠΑ αποδίδουν στο σχήμα 3 +1 (Ελλάδα, Κύπρος, Ισραήλ +ΗΠΑ), και υπενθύμισε τη συμμετοχή του Αμερικανού υπουργού Εξωτερικών Μάικ Πομπέο. Όπως εξήγησε, οι ΗΠΑ εκτιμούν ότι το 3 +1: Ελληνοτουρκικές σχέσεις Ο Αμερικανός αξιωματούχος τόνισε το υψηλό επίπεδο των συνομιλιών που διεξάγονται μεταξύ Αθήνας και Ουάσιγκτον για αυτά τα θέματα, σημειώνοντας ότι το κοινό συμφέρον των δύο χωρών είναι να παραμείνει η Τουρκία αγκυροβολημένη στη Δύση. Υπό αυτό το πρίσμα, είπε ότι η Ουάσιγκτον εκτιμά τις προσπάθειες που καταβάλει η ελληνική κυβέρνηση για να διατηρήσει ανοιχτές γραμμές επικοινωνίας με την Άγκυρα, κάτι που, όπως αναγνώρισε, αποτελεί σαφές μήνυμα ότι η ελληνική πλευρά επιθυμεί να έχει μια εποικοδομητική σχέση γειτονίας. «Έτσι, λοιπόν, εστιάζουμε στην ενθάρρυνση των βημάτων που κάνει η Ελλάδα και το κοινό συμφέρον μας για να βοηθήσουμε στη διαχείριση των διαφορών με την Τουρκία κατά ένα τρόπο που να μην βλάπτει τη σημαντική συμμαχία μας στο ΝΑΤΟ». Προκλήσεις στην Ανατολική Μεσόγειο Καλώντας όλα τα εμπλεκόμενα μέρη να εργαστούν από κοινού για την επίλυση των διαφορών, ο αξιωματούχος του Λευκού Οίκου σημείωσε ότι ο πρόεδρος Τραμπ έχει μια εξαιρετική σχέση τόσο με τον Έλληνα πρωθυπουργό όσο και με τον Τούρκο πρόεδρο. «Επομένως, προτιμούμε να επικεντρωνόμαστε στα πράγματα που μας ενώνουν και να επιδιώξουμε τα κοινά συμφέροντα που έχουμε στον τομέα της ασφάλεια στην περιοχή της Ανατολικής Μεσογείου, αντί να δούμε αν υπάρχουν προκλήσεις». Πηγή: ΑΜΠΕ",https://www.naftemporiki.gr/story/1548187/leukos-oikos-anagnorisi-tis-simasias-tis-stratigikis-sxesis-athinas-ouasigkton-i-episkepsi-mitsotaki
Politics,naftemporiki.gr,Εύσημα Πενς - Πομπέο για τον ρόλο της Ελλάδας και την ελληνική οικονομία,"Πέμπτη, 09 Ιανουαρίου 2020 08:47",naftemporiki.gr,"Tον στρατηγικό χαρακτήρα της διμερούς σχέσης εξήραν ο αντιπρόεδρος τωνΗΠΑΜάικ Πενς και ο Αμερικανός υπουργός Εξωτερικών Μάικ Πομπέο στην επίσημη δεξίωση που παρέθεσε η αμερικανική κυβέρνηση προς τιμήν του πρωθυπουργού Κυριάκου Μητσοτάκη στο Στέιτ Ντιπάρτμεντ, ενώ αναφέρθηκαν με εγκωμιαστικά σχόλια στα επιτεύγματα στο πεδίο της ελληνικής οικονομίας. Πενς: Οι δεσμοί μας δεν υπήρξαν ποτέ ισχυρότεροι Κατά την ομιλία του στην αίθουσα Benjamin Franklin, ο Αμερικανός αντιπρόεδρος εξέφρασε την εκτίμησή του για την θετική πορεία των ελληνοαμερικανικών σχέσεων, σημειώνοντας πως είχε την ευκαιρία να διαπιστώσει στο Οβάλ Γραφείο τον θετικό αντίκτυπο που έχει η προσωπική σχέση των κ. Μητσοτάκη και Τραμπ στις διμερείς σχέσεις. Ο κ. Πενς περιέγραψε τη κοινή φιλοσοφία οικονομικής διακυβέρνησης και εκτίμησε ότι χάρη στην ηγεσία των δύο πολιτικών οι δεσμοί ανάμεσα στις ΗΠΑ και την Ελλάδα δεν υπήρξαν ποτέ ισχυρότεροι. «Μόνο κατά την περσινή χρονιά τα δύο κράτη μας είχαν εμπορικές σχέσεις ύψους 3 δισ. δολαρίων. Αλλά δεν είναι μόνο οι οικονομικές σχέσεις αυτές που καθορίζουν τη μεταξύ μας σχέση. Μας συνδέει μια κοινή φιλοσοφία για τη διακυβέρνηση. Διαπίστωσα την πολύ θετική ενέργεια ανάμεσα σε εσάς και στον πρόεδρο Τραμπ, είδα τη φιλιά μεταξύ σας, είδα επίσης τον κοινό σκοπό», ανέφερε ο κ. Πενς. Αναδεικνύοντας τις ομοιότητες στο μείγμα της οικονομικής πολιτικής που ακολουθεί η ελληνική και η αμερικανική κυβέρνηση, ο αντιπρόεδρος των ΗΠΑ τόνισε ότι οι οικονομίες των δύο χωρών γνωρίζουν άνθηση προς όφελος όλων των πολιτών. Ο αντιπρόεδρος των ΗΠΑ έκλεισε τον χαιρετισμό του με μια αισιόδοξη πρόβλεψη για το μέλλον, λέγοντας πως η αποφασιστικότητα που επέδειξαν οι δύο ηγέτες του έχει δημιουργήσει την πεποίθηση ότι τα καλύτερα έρχονται. «Τα δύο κράτη μας μοιράζονται μία σπουδαία ιστορία, αλλά, αλήθεια, είναι προφανές για μένα, ιδιαίτερα μετά την παρουσία μου χθες στο Οβάλ Γραφείο, βλέποντας τη σύνδεση ανάμεσα σε εσάς και στον πρόεδρο Τραμπ, δύο ηγέτες γεμάτους ενέργεια με ισχυρές πεποιθήσεις και πίστη στην ελευθερία και αποφασιστικότητα να κάνουν πράξη τα πιστεύω τους για να κάνουν τις ζωές των ανθρώπων καλύτερες, είναι πεποίθησή μου ότι τα καλύτερα έρχονται». Πομπέο: Οι ΗΠΑ στηρίζουν τον ηγετικό ρόλο, την ασφάλεια και την ευημερία της Ελλάδας Από την πλευρά του ο υπουργός Εξωτερικών Μάικ Πομπέο διαβεβαίωσε ότι οι ΗΠΑ θα συνεχίσουν να στηρίζουν την Ελλάδα ως πυλώνα ασφάλειας στη νοτιοανατολική Μεσόγειο. Ο επικεφαλής της αμερικανικής διπλωματίας διαπίστωσε ότι οι ένοπλες δυνάμεις των δύο χωρών συνεργάζονται πιο στενά από ποτέ και τόνισε ότι είναι σημαντικό να επεκταθεί περαιτέρω η ενεργειακή συνεργασία. Αναφέρθηκε επίσης εγκωμιαστικά στις οικονομικές μεταρρυθμίσεις που υλοποιούνται στη χώρα μας, υπενθυμίζοντας ότι η αμερικανική κυβέρνηση είχε υιοθετήσει ένα παρόμοιο μείγμα οικονομικής πολιτικής, το οποίο είχε θετικό αντίκτυπο στην ευημερία των πολιτών. Σε αυτό το σημείο εκτίμησε ότι η νέα οικονομική πολιτική που έχει υιοθετηθεί στη χώρα μας θα παράγει παρόμοια αποτελέσματα προς όφελος των Ελλήνων πολιτών. «Αναλογιστείτε αυτή τη θετική αλληλουχία γεγονότων, καθώς η Ελλάδα δείχνει σε όλη την Ευρώπη τον δρόμο προς την οικονομική ανάπτυξη. Αυτό είναι πραγματικά αξιοσημείωτο, κύριε πρωθυπουργέ», είπε ο κ. Πομπέο απευθυνόμενος προς τον Κυριάκο Μητσοτάκη. Κλείνοντας, ο υπουργός Εξωτερικών των ΗΠΑ διαβεβαίωσε ότι η αμερικανική κυβέρνηση θα συνεχίσει να υποστηρίζει τον ηγετικό ρόλο της Ελλάδας στην Ευρώπη, καθώς και την ευημερία, την ασφάλεια και τη δημοκρατία στη χώρα μας. Υψώνοντας ένα ποτήρι με ελληνικό ούζο, ο Μάικ Πομπέο καλωσόρισε την άνθηση των ελληνοαμερικανικών σχέσεων, λέγοντας ότι «το μέλλον διαγράφεται φωτεινότερο για τις χώρες και για τη σχέση μας». Κ. Μητσοτάκης: Η Ελλάδα θα παραμείνει ο πιο ειλικρινής σύμμαχος των ΗΠΑ «Έχετε δίκιο κ. αντιπρόεδρε, η σχέση των χωρών μας δεν ήταν ποτέ πιο δυνατή», είπε με τη σειρά του ο κ. Μητσοτάκης απευθυνόμενος στον αντιπρόεδρο των ΗΠΑ και δήλωσε «υπερήφανος» που ηγείται της Ελλάδας «σε αυτή την ιστορική στιγμή για τις σχέσεις μας». «Η Ελλάδα ήταν, είναι και θα παραμείνει ο πιο ειλικρινής σύμμαχος των ΗΠΑ» διαβεβαίωσε και ευχαρίστησε για την υποδοχή και τα «υπέροχα λόγια» που είπαν ο Αμερικανός υπουργός Εξωτερικών και ο αντιπρόεδρος των ΗΠΑ. «Περάσαμε 72 φανταστικές ώρες στις Ηνωμένες Πολιτείες που ξεκίνησαν με το όμορφο ταξίδι στη Φλόριντα, στο Τάρπον Σπρινκς, όπου είδαμε πόσο δυνατή είναι η ελληνοαμερικανική κοινότητα» ανέφερε. Σημείωσε επίσης πως στην Ουάσιγκτον είχε σημαντικές συναντήσεις, στον Λευκό Οίκο, σε αμερικανικά κέντρα μελετών, αλλά και με επενδυτές. Ο Πρωθυπουργός ανέφερε ότι οι ΗΠΑ στηρίζουν την Ελλάδα στον αγώνα για τις αξίες της αλλά και για το μέλλον ενώ εστιάζει στην οικονομική ανάπτυξη και στη δημιουργία ευημερίας για όλους τους Έλληνες. Επανέλαβε ότι «στην χώρα μας ακολουθούμε το παράδειγμα των ΗΠΑ μειώνοντας φόρους και η ελληνική οικονομία πηγαίνει όλο και καλύτερα», ενώ απηύθυνε κάλεσμα στους Αμερικανούς επενδυτές «να πάρουν μέρος σε αυτό το νέο κεφάλαιο για την πατρίδα μας». Σημείωσε επίσης ότι οι ιδρυτές πατέρες των ΗΠΑ εμπνεύστηκαν από τις αξίες της Ελλάδας και της Αθηναϊκής Δημοκρατίας και πως το 2020 είναι μια σημαντική χρονιά για τη χώρα μας γιατί γιορτάζουμε τα 2.500 χρόνια από τις ιστορικές μάχες στις Θερμοπύλες και τη Σαλαμίνα που επέτρεψαν στην Ελλάδα να φτιάξει τον Κλασικό Πολιτισμό. Είπε ακόμη ότι και οι Έλληνες ιδρυτές εμπνεύστηκαν από την αμερικανική επανάσταση και πως το 2021 είναι μνημειώδης χρονιά για την Ελλάδα καθώς γιορτάζουμε τα 200 χρόνια από την έναρξη της ελληνικής επανάστασης. «Είναι μια ιστορία ελευθερίας, μια ιστορία ανθρώπων σε μια γωνιά της Οθωμανικής αυτοκρατορίας που εγκαθίδρυσαν το πρώτο, ελεύθερο, ανεξάρτητο κράτος», υπογράμμισε επισημαίνοντας ότι σε αυτά τα 200 χρόνια η χώρα μας έχει αντιμετωπίσει κινδύνους, καταστροφές και θριάμβους. «Είμαστε τώρα έτοιμοι να γράψουμε ένα νέο κεφάλαιο στην ιστορία μας και ενώ μπήκαμε στην τρίτη δεκαετία του 21ου αιώνα, είμαι σίγουρος ότι μπορεί να είναι η δεκαετία της ελληνικής επιτυχίας», συμπλήρωσε και ύψωσε το ποτήρι του - όπως είπε - στη σημαντική στρατηγική φιλία μεταξύ των δύο χωρών. naftemporiki.gr με πληροφορίες από ΑΜΠΕ",https://www.naftemporiki.gr/story/1548929/eusima-pens-pompeo-gia-ton-rolo-tis-elladas-kai-tin-elliniki-oikonomia
Politics,naftemporiki.gr,ΣΥΡΙΖΑ: Να λάβουν όλοι οι μακροχρόνια άνεργοι τα 400 ευρώ,"Δευτέρα, 27 Απριλίου 2020 16:57",naftemporiki.gr,"Για αποκλεισμό της μεγάλης μερίδας των μακροχρόνια ανέργων από την έκτακτη ενίσχυση των 400 ευρώ κάνουν λόγο 61 βουλευτές τουΣΥΡΙΖΑ,με ερώτησή τους προς τους υπουργούς Εργασίας και Οικονομικών. Συγκεκριμένα, αναφέρουν πως με βάση την πάγια πρακτική, για να θεωρείται κάποιος μακροχρόνια άνεργος, θα πρέπει να διαθέτει κάρτα ανεργίας, συνεχόμενα για πάνω από 12 μήνες (12 μήνες και μία ημέρα). Σύμφωνα με την υπουργική απόφαση, για το έκτακτο βοήθημα των 400 ευρώ, επιδοτούνται όσοι χαρακτηρίστηκαν ως μακροχρόνια άνεργοι από 01/04/2019 έως και 16/04/2020, δηλαδή, στην ουσία, όσοι απέκτησαν κάρτα ανεργίας από 01/04/2018 έως 16/04/2019. Αυτό σημαίνει, πρακτικά, ότι επιδοτούνται μόνο όσοι, μέχρι την 16/04/2020, διαθέτουν κάρτα ανεργίας από 12 έως 24,5 μήνες. Επίσης, σύμφωνα την επίσημη ανακοίνωση τουΟΑΕΔ,δικαιούχοι της έκτακτης οικονομικής ενίσχυσης είναι το 1/3 του συνόλου των μακροχρόνια ανέργων, συνεπώς τα υπόλοιπα 2/3 μένουν εκτός της ενίσχυσης, δηλαδή περίπου 336.000 μακροχρόνια άνεργοι, επισημαίνουν οι βουλευτές της αξιωματικής αντιπολίτευσης. Όπως συμπληρώνουν, όσοι έχουν συνεχόμενη κάρτα ανεργίας για πολλούς μήνες, δε σημαίνει ότι όταν έμειναν άνεργοι δικαιούνταν απαραίτητα και έλαβαν το προβλεπόμενο επίδομα ανεργίας. «Δηλαδή, αρκετοί μακροχρόνια άνεργοι δεν έχουν λάβει όλο αυτό το διάστημα καμία οικονομική ενίσχυση από τον ΟΑΕΔ και αυτή τη στιγμή αποκλείονται και από το έκτακτο επίδομα των 400 ευρώ». Οι βουλευτές του ΣΥΡΙΖΑ τονίζουν πως οι περισσότεροι μακροχρόνια άνεργοι μένουν εκτός της παροχής, παρά τις αρχικές δηλώσεις της κυβέρνησης για επίδομα και ρωτούν τους υπουργούς «πώς προτίθενται να παρέμβουν, ώστε να συμπεριληφθεί στην έκτακτη οικονομική ενίσχυση των 400 ευρώ το σύνολο των μακροχρόνια ανέργων και όχι μόνο το 1/3 αυτών, ειδικά λαμβάνοντας υπόψη ότι πολλοί μακροχρόνια άνεργοι με συνεχόμενη κάρτα ανεργίας για πολλούς μήνες δεν έχουν λάβει όλο αυτό το διάστημα καμία οικονομική ενίσχυση από τον ΟΑΕΔ και αυτή τη στιγμή αποκλείονται και από το έκτακτο επίδομα;».",https://www.naftemporiki.gr/story/1593629/syriza-na-laboun-oloi-oi-makroxronia-anergoi-ta-400-euro
Politics,naftemporiki.gr,Επισκόπηση Τύπου,"Τρίτη, 07 Ιανουαρίου 2020 06:56",naftemporiki.gr,"Διαβάστε αναλυτικά τα πρωτοσέλιδα των εφημερίδων  εδώ . ΔΗΜΟΚΡΑΤΙΑ : ""Στήριξη από τιςΗΠΑμε σκληρούς όρους "" ΕΛΕΥΘΕΡΟΣ ΤΥΠΟΣ : "" 26.878 προσλήψεις μονίμων το 2020""  ΤΑ ΝΕΑ:  "" Bonus έως €800 σους συνταξιούχους "" Η ΕΦΗΜΕΡΙΔΑ ΤΩΝ ΣΥΝΤΑΚΤΩΝ:  "" Ισορροπία τρόμου "" ΕΣΤΙΑ:  ""Ελληνικά νησιά σε Κώ και Νίσυρο αμφισβητούν με το μνημόνιο οι Τούρκοι! ""  ΟΙΚΟΝΟΜΙΚΟΣ ΤΥΠΟΣ Η ΝΑΥΤΕΜΠΟΡΙΚΗ : "" Ποιους θα ελέγξει φέτος η εφορία """,https://www.naftemporiki.gr/story/1548197/episkopisi-tupou
Politics,naftemporiki.gr,Στ. Πέτσας: Αρχές Φεβρουαρίου η πρόταση για τον ΠτΔ,"Σάββατο, 04 Ιανουαρίου 2020 14:47",naftemporiki.gr,"Η πρόταση του πρωθυπουργού για τον Πρόεδρο της Δημοκρατίας θα ανακοινωθεί αφού κατατεθεί και ψηφιστεί από τη Βουλή ο νέος εκλογικός νόμος περί τα τέλη Ιανουαρίου, «αρχές Φλεβάρη το αργότερο», επισήμανε ο υφυπουργός παρά τω πρωθυπουργώ και κυβερνητικός εκπρόσωπος, Στέλιος Πέτσας.  Για την κριτική τουΣΥΡΙΖΑότι η κυβέρνηση προσβάλλει με τη στάση της τον νυν Πρόεδρο, ο κυβερνητικός εκπρόσωπος μιλώντας τον τηλεοπτικό σταθμό του ΣΚΑΪ, απάντησε ότι συμβαίνει ακριβώς το αντίθετο. «Η ονοματολογία θα πρόσβαλε τον νυν Πρόεδρο της Δημοκρατίας, όταν η θητεία του όλοι ξέρουμε πότε λήγει. Επομένως ένας ΠτΔ, που θα έβλεπε συνέχεια να “φιγουράρουν” ονόματα γύρω–γύρω, θα ήταν βαθύτατα προσβεβλημένος, πιστεύω, και αποδυναμωμένος», τόνισε ο κ. Πέτσας. Ο υφυπουργός παρά τω πρωθυπουργώ αναφέρθηκε στους βασικούς στόχους της επίσκεψης του πρωθυπουργού Κυριάκου Μητσοτάκη στιςΗΠΑ.Ειδικότερα, τόνισε ότι βασικός στόχος είναι να αναδειχθεί ότι η Ελλάδα «είναι ο πιο σταθερός και ο πιο αξιόπιστος σύμμαχος των ΗΠΑ στην περιοχή μας». Επίσης, να αναδειχθεί ότι η Ελλάδα βγαίνει πιο ισχυρή από μια 10ετή κρίση, έχοντας κάνει σοβαρές μεταρρυθμίσεις και «προσδοκά να προσελκύσει επενδύσεις». Σε ερώτηση για τα οφέλη της Ελλάδας από την στενή συνεργασία με τις ΗΠΑ ο κυβερνητικός εκπρόσωπος τόνισε ότι είναι ίσως η πρώτη φορά τα τελευταία χρόνια που οι ΗΠΑ κλίνουν προς τις ελληνικές θέσεις. «Αναφορικά με την τουρκική προκλητικότητα, είναι ίσως η πρώτη φορά τα τελευταία χρόνια που η αμερικανική στάση έχει “φύγει” λίγο από το επίπεδο ισορροπίας που προσπαθούσε να διατηρήσει μεταξύ Ελλάδας και Τουρκίας και έχει γύρει σαφέστατα προς τις ελληνικές θέσεις, χαρακτηρίζοντας το τελευταίο μνημόνιο μεταξύ Τουρκίας και Λιβύης ως μια προκλητική ενέργεια», τόνισε ο κ. Πέτσας. Για την υπογραφή της συμφωνίας για τον EastMed μεταξύ Ελλάδας, Κύπρου και Ισραήλ, ο κ. Πέτσας τόνισε ότι είναι αποτέλεσμα «προσπαθειών ελληνικών κυβερνήσεων διαδοχικών και αυτό είναι σημαντικό». Εξήγησε ότι η κατασκευή του αγωγού θα οδηγήσει σε αναβάθμιση της ενεργειακής ασφάλειας, θα φέρει οικονομικά οφέλη στην Ελλάδα αλλά και γεωστρατηγικά οφέλη, καθώς οι συνεργαζόμενες χώρες «έδειξαν τα αντανακλαστικά τους, απέναντι στην προκλητικότητα μιας άλλης χώρας, φροντίζοντας να επιταχύνουν τη διαδικασία που είχε καλλιεργηθεί εδώ και χρόνια». naftemporiki.gr με πληροφορίες από ΑΠΕ-ΜΠΕ",https://www.naftemporiki.gr/story/1547889/st-petsas-arxes-febrouariou-i-protasi-gia-ton-ptd
Politics,naftemporiki.gr,Ν. Παναγιωτόπουλος: Θα ανακτήσουμε την εναέρια υπεροχή έναντι της Τουρκίας,"Πέμπτη, 09 Ιανουαρίου 2020 09:08",naftemporiki.gr,"Είμαστε αποφασισμένοι να απαντήσουμε με τρόπο δυναμικό, αν η Τουρκία συνεχίζει την εντατική αμφισβήτηση των κυριαρχικών μας δικαιωμάτων, διαμήνυσε στους συνομιλητές της στην Ουάσιγκτον η ελληνική αντιπροσωπεία, σύμφωνα με τον υπουργό Άμυνας Νίκο Παναγιωτόπουλο. «Αυτό το βασικό μήνυμα το έχουμε περάσει σε όλες τις πλευρές πέραν της αμερικανικής. Θεωρώ ότι οιΗΠΑπήραν το μήνυμα» τόνισε ο κ. Παναγιωτόπουλος μιλώντας στον ΣΚΑΪ, επιβεβαιώνοντας παράλληλα το ελληνικό ενδιαφέρον για την απόκτηση μιας μοίρας υπερσύγχρονων μαχητικών F-35, με στόχο την ανάκτηση της εναέριας υπεροχής της Ελλάδας έναντι της Τουρκίας τα επόμενα χρόνια. Σύμφωνα με τον υπουργό Άμυνας θα υπάρξει πρωτοβουλία των ΗΠΑ για αποκλιμάκωση της έντασης με την Άγκυρα κατόπιν και των επαφών του πρωθυπουργού και της υπόλοιπης ελληνικής αποστολής στην Ουάσινγκτον με την αμερικανική προεδρία, τα δύο νομοθετικά σώματα του Κογκρέσου και τους επικεφαλής υπουργείων και οργανισμών.  «Δεν είναι απαραίτητο ο Τραμπ να πάρει τηλέφωνο ο ίδιος και να μιλήσει με τον Ερντογάν, υπάρχουν πολλά κανάλια επικοινωνίας που μπορούν να ενεργοποιηθούν» υποστήριξε.  Σε ό,τι αφορά τα εξοπλιστικά, ο υπουργός αποσαφήνισε ότι «τέθηκε από πλευράς μας το ζήτημα της αγοράς μιας μοίρας F-35, εκτιμώντας ότι με το πέρας των σχετικών διαδικασιών, η απόκτησή τους θα ξεκινήσει από το 2024 και μετά.  Η μοίρα αεροσκαφών F-35, περίπου 24, μαζί με τις υποδομές, θα στοιχίσουν πάνω από 3 δισ. ευρώ σε βάθος χρόνου, και όταν τελειώσει η διαπραγμάτευση θα ξέρουμε τον τρόπο χρηματοδότησης και αποπληρωμής, σημείωσε ο κ. Παναγιωτόπουλος. Όπως επισήμανε, αυτές τις ημέρες ξεκινάει και το πρόγραμμα αναβάθμισης των F-16 στην εκδοχή Viper που είναι επίσης ένα άλλο πάρα πολύ σημαντικό πρόγραμμα.  Με τους ρυθμούς που προβλέπονται, εξήγησε, θα διαρκέσει κοντά στα 7 με 8 χρόνια. «Κάποτε η Ελλάδα θα πάει και στο αεροσκάφος 5ης γενιάς που παρουσιάζει ιδιαίτερα χαρακτηριστικά, το λεγόμενο stealth που δεν ανιχνεύεται από τα εχθρικά ραντάρ αλλά και παρουσιάζει κάποιες φοβερές δυνατότητες όσον αφορά τα ηλεκτρονικά και οπλικά του συστήματα. Η Ελλάδα ούτως ή άλλως, όπως κι οι άλλες χώρες, θα μεταβούν σε αυτό το αεροσκάφος 5ης γενιάς. Ο τρόπος που επιμένουμε να το κάνουμε, είναι πρώτα είναι η αναβάθμιση του στόλου των F-16 σε κάτι ανάμεσα σε 4η και 5η γενιά» τόνισε. «Όταν θα έχουμε τελειώσει θα έχουμε εκσυγχρονίσει τον κύριο όγκο των αεροπλάνων μας, 82 με 84 F-16, ό,τι πιο σύγχρονο υπάρχει αυτή τη στιγμή για τον τύπο αυτού του αεροσκάφους, και θα έχουμε ξεκινήσει τη διαδικασία απόκτησης των F-35, εκεί που η Τουρκία δεν τα έχει καταφέρει». Παράλληλα, πρόσθεσε, «θα έχουμε συμπληρώσει και το στόλο των Mirage λόγω των ειδικών χαρακτηριστικών τους και των ειδικών οπλών που φέρουν, είναι ένας τύπος απολύτως απαραίτητος, και πραγματικά θα μπορούμε να μιλάμε ακόμα και για όρους ανάκτησης υπεροχής πλέον σε επίπεδο αεροπορίας σε βάθος χρόνου, γιατί αυτά δεν γίνονται από τη μια στιγμή στην άλλη αλλά γίνονται οργανωμένες κινήσεις στη βάση οργανωμένου σχεδίου» διευκρίνισε ο κ. Παναγιωτόπουλος.",https://www.naftemporiki.gr/story/1548946/n-panagiotopoulos-tha-anaktisoume-tin-enaeria-uperoxi-enanti-tis-tourkias
Politics,naftemporiki.gr,Χρ. Σπίρτζης: Ποιες είναι οι κινήσεις της πολιτείας για την κλινική Ταξιάρχαι;,"Δευτέρα, 27 Απριλίου 2020 16:21",naftemporiki.gr,"Αναφορικά με το τι συμβαίνει στην ιδιωτική κλινική Ταξιάρχαι ζητεί να ενημερωθεί ο τομεάρχης Εσωτερικών Υποθέσεων της Κ.Ο. τουΣΥΡΙΖΑΧρήστος Σπίρτζης. Όπως λέει, διανύουμε την 5η μέρα από τον εντοπισμό κρουσμάτων κορωνοϊού στην ιδιωτική κλινική «Ταξιάρχαι», στο Περιστέρι, και σύμφωνα με όσα έχουν ανακοινωθεί ως σήμερα έχουν επιβεβαιωθεί 37 κρούσματα κορωνοϊού από την ιδιωτική κλινική, πολλοί εκ των οποίων είναι ασθενείς που χρειάζονται αιμοκάθαρση, ενώ δυστυχώς τρεις συμπολίτες μας έχασαν τη ζωή τους. Για τον λόγο αυτόν, ο κ. Σπίρτζης ρωτά τον περιφερειάρχη Αττικής και πρόεδρο του Ιατρικού Συλλόγου Αθηνών, Γιώργο Πατούλη: Ποιοι έλεγχοι έγιναν στην κλινική και πότε, όπως προβλέπει η κείμενη νομοθεσία και οι αρμοδιότητες των περιφερειών, στον Καλλικράτη; Ποιες εντολές ελέγχου δόθηκαν και πότε για τη λειτουργία της κλινικής, μετά τον εντοπισμό κρουσμάτων κορωνοϊού, όπως προβλέπει η κείμενη νομοθεσία και οι αρμοδιότητες των περιφερειών, στον Καλλικράτη; Ο κατ’ επιλογή του, αρμόδιος αντιπεριφερειάρχης Δημόσιας Υγείας, Αθανάσιος Βαθιώτης, συνεργάζεται με την κλινική «Ταξιάρχαι» και εργαζόταν κατά το παρελθόν στη συγκεκριμένη κλινική; Επίσης, ρωτά τον ΕΟΔΥ για το αν: Έχει στείλει οδηγίες ελέγχων των ιδιωτικών κλινικών στις αρμόδιες υπηρεσίες των περιφερειών και αν ναι ποιες και πότε; Έχει προχωρήσει ο ίδιος σε ελέγχους ιδιωτικών κλινικών, σε πόσες και πότε; Και, τέλος, ρωτά την κυβέρνηση αν: Θα υλοποιήσει τις προτάσεις του ΣΥΡΙΖΑ για επιπλέον πρόσληψη ιατρικού προσωπικού και άμεση στελέχωση των Διευθύνσεων Υγείας και Κοινωνικής Μέριμνας των περιφερειών, ειδικά με επόπτες υγείας; Θα υλοποιήσει άμεσα τον προγραμματισμό της κυβέρνησης ΣΥΡΙΖΑ για 10.000 μόνιμες προσλήψεις στην υγεία την τετραετία 2019-2023; Θα προχωρήσει στη διενέργεια άμεσων προσλήψεων ιατρικού, νοσηλευτικού, παραϊατρικού, διοικητικού και λοιπού προσωπικού με τη διαδικασία του κατεπείγοντος;",https://www.naftemporiki.gr/story/1593602/xr-spirtzis-poies-einai-oi-kiniseis-tis-politeias-gia-tin-kliniki-taksiarxai
Politics,naftemporiki.gr,Μ. Βαρβιτσιώτης: Ο πρωθυπουργός πηγαίνει στις ΗΠΑ έχοντας στις αποσκευές του τη συμφωνία για τον EastMed,"Σάββατο, 04 Ιανουαρίου 2020 13:26",naftemporiki.gr,"Σαφές μήνυμα προς την Τουρκία ότι η Ελλάδα δεν παίζει το παιχνίδι των προκλήσεων και των κανονιοφόρων, αλλά εάν χρειαστεί, «είμαστε εδώ για να υπερασπιστούμε τα εθνικά μας δίκαια σε αέρα, θάλασσα και στεριά», έστειλε ο αναπληρωτής υπουργός Εξωτερικών, Μιλτιάδης Βαρβιτσιώτης. Ο κ. Βαρβιτσιώτης μιλώντας στην τηλεόραση του ΣΚΑΪ, αναφέρθηκε στην επικείμενη συνάντηση του Έλληνα πρωθυπουργού με τον πρόεδρο τωνΗΠΑ,Ντόναλντ Τραμπ, σημειώνοντας ότι ο Κυριάκος Μητσοτάκης πάει στην Ουάσιγκτον με ισχυρή ατζέντα έχοντας στις αποσκευές του και την υπογραφή της συμφωνίας του EastMed. «Το ότι αύριο το πρωί ξεκινά ο πρωθυπουργός για να πάει στις ΗΠΑ για να συναντήσει στον πρόεδρο Τραμπ έχοντας στις αποσκευές του και την υπογραφή του EastMed από Ελλάδα - Κύπρο και Ισραήλ, νομίζω ότι δίνει στον πρωθυπουργό ένα σαφές προβάδισμα στο τι θα πάει να του πει και ένα πλεονέκτημα. Γιατί τελικά, η Ελλάδα πάει να μιλήσει στην Ουάσιγκτον ως η χώρα της δημοκρατικής σταθερότητας στην περιοχή», τόνισε ο κ. Βαρβιτσιώτης. Ο αναπληρωτής υπουργός πρόσθεσε ότι η Ελλάδα κάνει «πολυμερείς συνεργασίες με παραδοσιακούς εταίρους των ΗΠΑ, όπως το Ισραήλ, βρίσκεται στο ΝΑΤΟ, βρίσκεται στην ΕΕ, έχει ανακάμψει οικονομικά και σήμερα μπορεί να μιλάει με τους επενδυτές της Wall Street. Και βέβαια, έχοντας προτάξει πάντοτε το θέμα της υπεράσπισης του διεθνούς δικαίου», επεσήμανε ο κ. Βαρβιτσιώτης. «Αυτό όλο το πλαίσιο», πρόσθεσε, «καθιστά τον Κυριάκο Μητσοτάκη έναν αξιόπιστο συνομιλητή για τον Ντόναλντ Τραμπ και καθιστά την Ελλάδα έναν αξιόπιστο εταίρο για τις ΗΠΑ». O κ. Βαρβιτσιώτης πρόσθεσε ότι η Ελλάδα είναι η χώρα της σταθερότητας στην περιοχή, με πολυμερείς συνεργασίες και ότι αποτελεί έναν αξιόπιστο συνομιλητή και εταίρο των ΗΠΑ. naftemporiki.gr με πληροφορίες από ΑΠΕ-ΜΠΕ",https://www.naftemporiki.gr/story/1547879/m-barbitsiotis-o-prothupourgos-pigainei-stis-ipa-exontas-stis-aposkeues-tou-ti-sumfonia-gia-ton-eastmed
Politics,naftemporiki.gr,Φ. Γεννηματά: Το 2020 βάζουμε πλώρη για τη μεγάλη μας επιστροφή,"Σάββατο, 04 Ιανουαρίου 2020 12:02",naftemporiki.gr,"Το τέλος του 2019 βρίσκει την πατρίδα μας να προσπαθεί να διεκδικήσει ένα πιο ασφαλές μέλλον, σε ένα ολισθηρό διεθνές τερέν. Έχουμε την εκδήλωση του τουρκικού επεκτατισμού, στην καρδιά των ελληνικών κυριαρχικών δικαιωμάτων, όπως αυτά προσδιορίζονται με σαφήνεια από το Διεθνές Δίκαιο της Θάλασσας. Η Τουρκία απειλεί ευθέως την σταθερότητα και την ειρήνη στην Ανατολική Μεσόγειο. Η Aνατολική Μεσόγειος και η Μέση Ανατολή βρίσκονται σε μια νέα φάση επαναπροσδιορισμού των ισορροπιών ισχύος με άξονα και τα ενεργειακά ζητήματα. Ο οικονομικός εθνικισμός και προστατευτισμός απειλούν το διεθνές εμπόριο, επιβραδύνουν την παγκόσμια οικονομία. H Ευρώπη καλείται να προσαρμοστεί γρήγορα στα νέα δεδομένα και να αναλάβει πρωτοβουλίες σε εμβληματικά θέματα, όπως η προστασία των δημοκρατικών κατακτήσεων, η κλιματική επιδείνωση, η μετανάστευση, η πληθυσμιακή γήρανση, η τεχνολογική αλλαγή, η νέα τρομοκρατία. Η Ελλάδα αφήνει μια δεκαετία που σημαδεύτηκε από τη λαίλαπα της κρίσης, με την πλειοψηφία των συμπολιτών μας να έχουν θυσιάσει σε μεγάλο βαθμό  την οικογενειακή, κοινωνική, επαγγελματική τους υπόσταση. Απέναντι σε όλα αυτά, η νέα πολιτική πλειοψηφία που καταγράφηκε στην εθνική κάλπη του Ιουλίου υπόσχεται καθημερινά την επιστροφή σε μια «κανονικότητα», κομμένη και ραμμένη στα μέτρα αμετανόητων και ξεπερασμένων συντηρητικών συνταγών: στην οικονομία, στο κοινωνικό κράτος, στην ενημέρωση, στη δημόσια ασφάλεια, στο περιβάλλον. Παρά τα μεγάλα λόγια, η κυβέρνηση της Νέας Δημοκρατίας ούτε βλέπει μακριά ούτε θέλει να αλλάξει τους όρους του παιχνιδιού. Ανάπτυξη με εργασιακή επισφάλεια, μείωση του κοινωνικού προϋπολογισμού και επίθεση στη δημόσια Υγεία, συγκέντρωση εξουσιών στα χέρια του Πρωθυπουργού, έλλειψη προετοιμασίας και «σπορά» ακροδεξιών αντιλήψεων στο προσφυγικό, εφαρμογή του δόγματος «νόμος και τάξη» χωρίς μέτρο. Οι μεγάλες προσδοκίες που καλλιέργησε ο κ. Μητσοτάκης απέναντι στα μεσαία στρώματα που ήθελαν να απαλλαγούν άρον άρον από τον κ. Τσίπρα τσακίζονται πάνω στην πραγματικότητα που θα φέρουν τα νέα οικονομικά δεδομένα. Κανένας γαλάζιος Άγιος Βασίλης δεν μπορεί να καμουφλάρει τα μηδενικά έως ελάχιστα φορολογικά οφέλη των μεσαίων και κατώτερων στρωμάτων, τα θηριώδη «καπέλα» των έμμεσων φόρων σε βασικά καταναλωτικά αγαθά, τις ανεξέλεγκτες χρεώσεις τραπεζών ή την διευκόλυνση των απολύσεων. Δεν θα κουραστώ να το λέω: η Ελλάδα δεν μπορεί να συνεχίσει να ασθμαίνει μέσα σε υπέρογκα πρωτογενή πλεονάσματα που συσσωρεύουν χρέη, καθυστερούν ή επιμερίζουν άδικα την ανάπτυξη και μεγαλώνουν τη μαύρη οικονομία. Ο «γέρος χρόνος» φεύγει βαρύς από τα υπερπλεονάσματα που έχει φορτώσει στην οικονομία το αχρείαστο μνημόνιο τουκαι ο «νέος» έρχεται δεμένος με τις ίδιες αλυσίδες από τηΗ Κυβέρνηση άλλαξε , η πολιτική στην οικονομία όχι. Το 2020 είναι η χρονιά για να βάλουμε τις βάσεις για μια νέα Αλλαγή. Μια νέα αλλαγή που χαράσσει εθνικές γραμμές, διεκδικεί στα διεθνή φόρα, αναβαθμίζει την ενεργειακή, στρατιωτική και διπλωματική της ισχύ, χωρίς εκπτώσεις στον φιλοευρωπαϊκό της προσανατολισμό και την ενεργή παρουσία της στα κέντρα λήψης αποφάσεων. Μια νέα Αλλαγή με επίγνωση των τεράστιων αναπτυξιακών δυνατοτήτων της χώρας, που σέβονται το περιβάλλον, την εργασία και τον κοινωνικό διάλογο. Με ένα κράτος ψηφιακό, αξιόπιστο που προετοιμάζει έγκαιρα το έδαφος για τις αλλαγές που φέρνει η 4 η  βιομηχανική επανάσταση ώστε οι ελληνικές επιχειρήσεις να είναι έτοιμες και πιο ανταγωνιστικές , ικανές να δημιουργήσουν νέες ποιοτικές θέσεις εργασίας. Ένα κράτος αποκεντρωμένο, αποφασισμένο με σχέδιο να εξασφαλίσει τη δίκαιη μετάβαση στη νέα εποχή που επιβάλλει η κλιματική αλλαγή, που δεν εγκαταλείπει ολόκληρες περιοχές και τους ανθρώπους τους στην φτώχεια και την ανεργία. Που δεν ενδιαφέρεται μόνο να διασφαλίσει τα κέρδη των ολίγων. Με ένα σύγχρονο κοινωνικό κράτος που βλέπει τους κινδύνους από τη δημογραφική γήρανση και στηρίζει έμπρακτα, μακροπόθεσμα τις οικογένειες με ολοκληρωμένο πλαίσιο και όχι εφάπαξ επικοινωνιακά πυροτεχνήματα. Ένα Κράτος που εμπνέει εμπιστοσύνη στους νέους και τους εξασφαλίζει προοπτικές, δεν τους απογοητεύει, δεν τους διώχνει μακριά. Και φυσικά, μια νέα Αλλαγή που φέρνει ξανά την αξιακή δημοκρατική και προγραμματική πολιτική στη θέση των κραυγών, του διχασμού και του κιτρινισμού. Μια νέα αλλαγή που προωθεί τη συνεννόηση και τη συναίνεση στα μεγάλα ζητήματα της χώρας με αιχμή την εθνική ομοψυχία που είναι απαραίτητη στα εθνικά μας ζητήματα. Στο πεδίο της εθνικής συνεννόησης, ένα πρώτο βήμα έγινε πραγματικότητα με την ψήφο των Ελλήνων στο εξωτερικό, αφού εμείς αποδείξαμε ότι εννοούμε στην πράξη τη συναίνεση. Κι αν ένα βήμα έγινε, μένουν ακόμα πολλά και η αξιοπιστία όλων μας θα κριθεί στην πράξη. Για παράδειγμα, στον εκλογικό νόμο και στην εκλογή του Προέδρου της Δημοκρατίας. Για την παράταξή μας η δεκαετία που μεσολάβησε από το 2010 μέχρι σήμερα μόνο εύκολη δεν υπήρξε, ανασυγκροτούμε όμως τις δυνάμεις μας και συνεχίζουμε περήφανοι που βάλαμε πλάτη στις πιο δύσκολες ώρες. Το 2020 βρίσκει το Κίνημα Αλλαγής τρίτη πολιτική δύναμη της χώρας, ήδη δεύτερη σε σειρά εκλογικών διαδικασιών σε συνδικαλιστικές οργανώσεις, με δυναμική ισχύ στην Τοπική Αυτοδιοίκηση, στην πιο δημιουργική φάση του. Ασκούμε μαχητική και προγραμματική αντιπολίτευση, που δεν περιορίζεται σε «κούφια λόγια» άρνησης, αλλά συνοδεύεται από συγκεκριμένες λύσεις με τη μορφή προτάσεων νόμου και τροπολογιών. Eμείς επιλέγουμε να παράγουμε πολιτική. Το 2020 βάζουμε πλώρη για τη μεγάλη μας επιστροφή. Για να καρπίσουν επιτέλους οι ρίζες μας στην κοινωνία και να πάρουν τη σκυτάλη οι δυνάμεις της αξιοσύνης, της προκοπής, του ταλέντου. Όσοι έμειναν, αλλά και όσοι έφυγαν και θέλουν να γυρίσουν. Γι΄ αυτήν την πραγματική μετάβαση σε μια Ελλάδα αξιών, αυτοπεποίθησης, ανάπτυξης και κοινωνικής δικαιοσύνης, θα αγωνιστούμε μαζί, ώστε να μην παραμείνει μόνο μια ευχάριστη ευχή, αλλά ένα μεγάλο προοδευτικό κίνημα αλλαγής στην καρδιά της κοινωνίας. Δεν είναι απλά ένα όραμα που μας εμπνέει, είναι σχέδιο συγκεκριμένο, με νέους εθνικούς στόχους. Αυτή τη χρονιά του 2020 στις εξετάσεις στα μάτια των προοδευτικών πολιτών στόχος μας είναι να πάρουμε 20’, να πείσουμε ότι υπάρχει η ξεκάθαρη εναλλακτική πρόταση της πραγματικής κυβερνώσας αριστεράς και μπορούμε να την κάνουμε πραγματικότητα με το Κίνημα Αλλαγής.  ",https://www.naftemporiki.gr/story/1547864/f-gennimata-to-2020-bazoume-plori-gia-ti-megali-mas-epistrofi
Politics,naftemporiki.gr,Διαβουλεύσεις μεταξύ των ΥΠΕΞ Ελλάδας και Τουρκίας στην Άγκυρα,"Πέμπτη, 09 Ιανουαρίου 2020 10:22",naftemporiki.gr,"Πολιτικές διαβουλεύσεις θα πραγματοποιηθούν την Παρασκευή 10 Ιανουαρίου στην Άγκυρα μεταξύ των υπουργείων Εξωτερικών της Ελλάδας και της Τουρκίας, όπως ανακοίνωσε το ελληνικό ΥΠΕΞ. Ειδικότερα, αντιπροσωπείες των δύο χωρών με επικεφαλής τον γενικό γραμματέα του υπουργείου Εξωτερικών, πρέσβη Θεμιστοκλή Δεμίρη και τον υφυπουργό Εξωτερικών της Τουρκίας, πρέσβη Sedat Önal, θα συναντηθούν στην Άγκυρα και οι συνομιλίες θα εστιασθούν σε ζητήματα διμερούς, περιφερειακού και διεθνούς ενδιαφέροντος. Σύμφωνα με την ανακοίνωση, οι συνομιλίες εντάσσονται στο πλαίσιο τακτικών πολιτικών διαβουλεύσεων μεταξύ των υπουργείων Εξωτερικών των δύο χωρών. Η χρονική συγκυρία κατά την οποία θα καθίσουν στο τραπέζι οι δύο αντιπροσωπείες θωρείται κρίσιμη λόγω του ηλεκτρισμένου κλίματος στις ελληνοτουρκικές σχέσεις μετά και από την υπογραφή των μνημονίων μεταξύ της Άγκυρας και της κυβέρνησης της Τρίπολης στη Λιβύη. Η ελληνική κυβέρνηση έχει επιδοθεί το τελευταίο διάστημα σε ένα διπλωματικό μαραθώνιο επαφών με στόχο την απομόνωση της Τουρκίας, ενώ το θέμα τέθηκε από τον Έλληνα πρωθυπουργό και στη συνάντησή του με τον Αμερικανό πρόεδρο Ντόναλντ Τραμπ στον Λευκό Οίκο. Σύμφωνα με κυβερνητικές πηγές ο κ. Μητσοτάκης ανέλυσε στον Αμερικανό πρόεδρο την κατάσταση στην ανατολική Μεσόγειο και ανέπτυξε τις θέσεις της χώρας μας για τις τουρκικές ενέργειες, συμπεριλαμβανομένων των μνημονίων που έχει υπογράψει η Τουρκία με τη Λιβύη, οι οποίες - όπως τόνισε - αποσταθεροποιούν ολόκληρη την ισορροπία στην περιοχή. H κατάσταση στην ανατολική Μεσόγειο και οι τελευταίες εξελίξεις στη Λιβύη, βρέθηκαν στο επίκεντρο και της  διευρυμένης συνάντησης που είχαν οι υπουργοί Εξωτερικών Ελλάδας, Κύπρου, Αιγύπτου, με τη συμμετοχή της Γαλλίας και της Ιταλίας . naftemporiki.gr",https://www.naftemporiki.gr/story/1548962/diabouleuseis-metaksu-ton-ypeks-elladas-kai-tourkias-stin-agkura
Politics,naftemporiki.gr,Σύνδεση εκλογικού νόμου και Προέδρου Δημοκρατίας,"Σάββατο, 04 Ιανουαρίου 2020 10:42",naftemporiki.gr,"από την έντυπη έκδοση Του Μιχάλη ΧατζηκωνσταντίνουΕξελίξεις στα κεφαλαιώδη -και πιθανώς συνδεόμενα πολιτικά ζητήματα της εκλογής Προέδρου της Δημοκρατίας και της ψήφισης νέου εκλογικού συστήματος αναμένονται εντός των επόμενων ημερών με την ανακοίνωση των οριστικών αποφάσεων του πρωθυπουργού Κυριάκου Μητσοτάκη. Η επίσπευση της κυβερνητικής πρωτοβουλίας για την αλλαγή του εκλογικού νόμου σε συνδυασμό με τη δήλωση του κ. Μητσοτάκη ότι εντός του Ιανουαρίου (μετά τη συνάντηση με τον Ντ. Τραμπ) θα ανακοινώσει το πρόσωπο που θα στηρίξει για τον προεδρικό θώκο, ενισχύουν την αίσθηση ότι οι σχετικές αποφάσεις θα είναι όχι μόνο ταυτόχρονες, αλλά και αλληλοεξαρτώμενες. Προσέγγιση ΚΙΝΑΛ Στο ζήτημα του εκλογικού συστήματος δεν φαίνεται να υπάρχουν σημαντικές διαφορές μεταξύ «γαλάζιων» και «πράσινων», αφού αμφότεροι επιθυμούν την κατάργηση της απλής αναλογικής και αντικατάστασή της με ένα σύστημα «ενισχυμένης αναλογικής» που θα επιτρέπει την ανάδειξη κυβέρνησης με ποσοστό κάτω του 40%. Ωστόσο, ο βαθμός της «στρέβλωσης» στην αναλογία μεταξύ ψήφων και εδρών ενδέχεται να αποτελέσει αιτία -ή καλύτερα αφορμή- διαφωνίας μεταξύ Ν.Δ. - ΚΙΝΑΛ. Με άλλα λόγια, η απόφαση του ΚΙΝΑΛ για το εκλογικό σύστημα είναι πολύ πιθανό να εξαρτηθεί από το πρόσωπο που θα προτείνει ο κ. Μητσοτάκης για την Προεδρία της Δημοκρατίας. Ήδη η πρόεδρος του ΚΙΝΑΛ Φώφη Γεννηματά έχει προαναγγείλει ότι το κόμμα της δεν σκοπεύει να ψηφίσει, αυτή τη φορά, υποψήφιο πρόεδρο που θα προέρχεται από την κεντροδεξιά, εκδηλώνοντας κατά κύριο λόγο την αντίρρησή της στο ενδεχόμενο ανανέωσης της θητείας του Προκόπη Παυλόπουλου. Υπενθυμίζεται, πάντως, ότι ακόμη και αν είναι θετική, η ψήφος των 22 βουλευτών του ΚΙΝΑΛ για το εκλογικό σύστημα ενδέχεται να μην αρκέσει για την άμεση εφαρμογή του στις επόμενες βουλευτικές εκλογές αφού απαιτούνται τουλάχιστον 200 ψήφοι για κάτι τέτοιο. Επίσης, η ψήφος του ΚΙΝΑΛ δεν είναι «απαραίτητη» στη Ν.Δ. για την ανάδειξη Προέδρου της Δημοκρατίας, αφού το νέο Σύνταγμα προβλέπει δυνατότητα εκλογής του ακόμη και με σχετική πλειοψηφία. Αυτό σημαίνει ότι ο κ. Μητσοτάκης διατηρεί ευρεία ευχέρεια κινήσεων αφού έχει τη δυνατότητα να επιλέξει είτε ανάμεσα σε μια «συμφωνία-πακέτο» με το ΚΙΝΑΛ που θα περιλαμβάνει συναινετική εκλογή Προέδρου προερχόμενου από την Κεντροαριστερά, είτε να επιλέξει πρόσωπο προερχόμενο από την Κεντροδεξιά. Ευρεία συναίνεση μπορεί να επιτύχει όμως και σε περίπτωση που επιλέξει την ανανέωση της θητείας του Προκόπη Παυλόπουλου, αφού στις ψήφους της Ν.Δ. θα προστεθούν και εκείνες τουΣΥΡΙΖΑ.Αντίθετα αν επιλέξει άλλο πρόσωπο προερχόμενο από την Κεντροδεξιά ο νέος πρόεδρος ενδέχεται να εκλεγεί μόνο με γαλάζιες ψήφους. Πάντως, οι συχνές αναφορές του κ. Μητσοτάκη στο ζήτημα της συναίνεσης δείχνουν ότι οι δύο πρώτες επιλογές είναι πιθανότερες, χωρίς να αποκλείεται όμως κάποια έκπληξη της τελευταίας στιγμής.",https://www.naftemporiki.gr/story/1547855/sundesi-eklogikou-nomou-kai-proedrou-dimokratias
Politics,naftemporiki.gr,Αλ. Χαρίτσης: Πολύ μεγάλο πράγμα η σοβαρότητα για έναν πρωθυπουργό,"Δευτέρα, 27 Απριλίου 2020 16:17",naftemporiki.gr,"Την απάντηση του κυβερνητικού εκπροσώπου, Στέλιου Πέτσα,  σχετικά με την προχθεσινή συναυλία  εν κινήσει της  Άλκηστις Πρωτοψάλτη  και τις επικρίσεις για την πρόκληση συνωστισμού έξω από το Μαξίμου σχολίασε ο εκπρόσωπος Τύπου τουΣΥΡΙΖΑ,Αλέξης Χαρίτσης. «Προσπαθώντας να μαζέψει τα ασυμμάζευτα αναφορικά με τη συναυλία-""έκπληξη"" μπροστά από το Μαξίμου, ο κυβερνητικός εκπρόσωπος τα έκανε χειρότερα: έφτασε στο σημείο να ισχυριστεί πως η προσέλευση του κόσμου και των φωτορεπόρτερς που βρέθηκαν εκεί για να καλύψουν το συμβάν ήταν αυθόρμητη» σημείωσε ο Αλ. Χαρίτσης, συμπληρώνοντας: «Ο ανεύθυνος κ. Μητσοτάκης οφείλει να απολογηθεί στους πολίτες, που έχουν επιδείξει παροιμιώδη σύνεση και υπευθυνότητα, για μια συμπεριφορά που σε οποιονδήποτε άλλον θα είχε κοστίσει την άμεση επέμβαση των αστυνομικών αρχών και την κατακραυγή των μέσων ενημέρωσης». «Η σωτηρία της ψυχής είναι πολύ μεγάλο πράγμα. Το ίδιο και η σοβαρότητα για έναν πρωθυπουργό» καταλήγει ο εκπρόσωπος Τύπου του ΣΥΡΙΖΑ.",https://www.naftemporiki.gr/story/1593608/al-xaritsis-polu-megalo-pragma-i-sobarotita-gia-enan-prothupourgo
Politics,naftemporiki.gr,ΥΠΕΞ: Συνάντηση Ν. Δένδια με τον πρέσβη της Ρωσίας,"Πέμπτη, 09 Ιανουαρίου 2020 11:34",naftemporiki.gr,"Σε εξέλιξη βρίσκεται συνάντηση στο υπουργείο Εξωτερικών του ΥΠΕΞ Νίκου Δένδια με τον πρέσβη της Ρωσίας Αντρέι Μασλόφ. Στο επίκεντρο της συνάντησης βρίσκονται διμερή και περιφερειακά θέματα, σύμφωνα με ανάρτηση στη σελίδα του υπουργείου στο twitter.  ",https://www.naftemporiki.gr/story/1548993/ypeks-sunantisi-n-dendia-me-ton-presbi-tis-rosias
Politics,naftemporiki.gr,Aγ. Συρίγος: «Η γειτονιά μας εισέρχεται σε φάση πρωτοφανούς γεωπολιτικής ρευστότητας»,"Σάββατο, 04 Ιανουαρίου 2020 08:18",naftemporiki.gr,"Τη σημασία που έχει η κοινή εθνική στρατηγική στην υλοποίηση του ενεργειακού αγωγού EastMed, μετά και την υπογραφή της συμφωνίας στο Ζάππειο από τον Έλληνα πρωθυπουργό Κυριάκο Μητσοτάκη, τον Ισραηλινό ομόλογό του Μπένιαμιν Νετανιάχου και τον Πρόεδρο της Κυπριακής Δημοκρατίας Νίκο Αναστασιάδη, τονίζει ο αναπληρωτής καθηγητής Διεθνούς Δικαίου και Εξωτερικής Πολιτικής του Παντείου Πανεπιστημίου και βουλευτής τηςΝΔΆγγελος Συρίγος. Θεωρώντας «εσωτερικό μήνυμα» την υλοποίηση του έργου από «διαδοχικές ελληνικές κυβερνήσεις», ο κ. Συρίγος εξηγεί ότι η υπογραφή της συμφωνίας περνάει πολιτικά ένα μήνυμα ότι τα κράτη της περιοχής συνεργάζονται, αλλά και πως η Τουρκία με τη στάση της «επιλέγει ακόμη μια φορά να απομονωθεί». 'Οπως επισημαίνει σε συνέντευξή του στο ΑΠΕ-ΜΠΕ, ο καθηγητής Διεθνούς Δικαίου και Εξωτερικής Πολιτικής θεωρεί επίσης πολύ πιθανό ο EastMed να σηματοδοτήσει και την απαρχή μιας πιο στενής συνεργασίας μεταξύ των τριών κρατών, Ελλάδας, Κύπρου και Ισραήλ και σε άλλους τομείς.  Αντίθετα, δεν κρύβει την ανησυχία του για τα όσα συνέβησαν στο Ιράκ και οδήγησαν στον θάνατο του Ιρανού στρατηγού Κασέμ Σουλεϊμανί. Όπως εξηγεί στο ΑΠΕ-ΜΠΕ, το γεγονός αυτό μπορεί να πυροδοτήσει εξελίξεις στη Μέση Ανατολή, αλλά και στην ευρύτερη περιοχή θεωρώντας ότι «η γειτονιά μας έχει μπει σε μια φάση πρωτοφανούς γεωπολιτικής ρευστότητας». Ωστόσο, σημειώνοντας τον ρόλο της Ελλάδας, προτάσσει πως η χώρα μας καλείται να παραμείνει στη ζώνη της ειρήνης και να αναδειχθεί σε άξονα σταθερότητας κάνοντας, μάλιστα, ειδική μνεία στα τριμερή σχήματα ασφαλείας που έχει συγκροτήσει με το Τελ Αβίβ και το Κάιρο.Νέο κεφάλαιο στον ενεργειακό χάρτη της Ανατολικής Μεσόγειου ανοίγει o Eastmed Η συμφωνία του Ζαππείου, «πολιτικά περνάει ένα μήνυμα ότι τα κράτη της περιοχής συνεργάζονται και ότι η Τουρκία επιλέγει για ακόμη μία φορά να απομονωθεί» δηλώνει στο ΑΠΕ-ΜΠΕ ο κ. Συρίγος, συμπληρώνοντας πως «Από εκεί και πέρα, χρειάζεται πολλή δουλειά σε βάθος χρόνου για να μπορέσει να υλοποιηθεί ο EastMed. Κρατάω και ένα εσωτερικό μήνυμα, ότι ο EastMed είναι κάτι που υλοποιήθηκε από διαδοχικές ελληνικές κυβερνήσεις. Πράγμα το οποίο σημαίνει ότι έχουμε εθνική στρατηγική σε αυτό το θέμα». Σε σχέση με το μνημόνιο Τουρκίας - Λιβύης, ο Έλληνας καθηγητής είναι σαφής: «Ο EastMed εμμέσως στρέφεται κατά της λογικής αυτού του μνημονίου. Το θεωρεί ανύπαρκτο και τα κράτη συμφωνούν ως προς τη διαδρομή που θα ακολουθήσει. Το ότι είναι παράνομο δεν σημαίνει ότι δεν θα το βρούμε μπροστά μας. Η Τουρκία θα το επικαλείται σε κάθε βήμα της», λέει, εξηγώντας ωστόσο, πως η υπογραφή της συμφωνίας για τον αγωγό, μπορεί να σηματοδοτήσει την απαρχή μια πιο στενής συνεργασίας μεταξύ Ελλάδας, Κύπρου και Ισραήλ και σε άλλους τομείς. Σε ό,τι αφορά τις αντιδράσεις της Τουρκίας για την υπογραφή της συμφωνίας για τον αγωγό, με δεδομένη τη στάση της ότι κανένα σχέδιο δεν μπορεί να έχει επιτυχία όταν την αγνοεί, ο κ. Συρίγος σημειώνει ότι «Είναι ένας παραλογισμός που πρέπει να συνειδητοποιήσουμε τα όριά του. Δηλαδή, αυτή τη στιγμή από την Τουρκία έρχονται 4 αγωγοί, ένας από το Αζερμπαϊτζάν, ένας από το Ιράν και δύο από τη Ρωσία. Κανένας δεν είπε ότι αυτό το πράγμα δημιουργεί προβλήματα στη σταθερότητα της περιοχής. Αντιθέτως, το ότι η Τουρκία αντιδρά και θεωρεί πως η δημιουργία ενός νέου αγωγού που θα γίνει σε μερικά χρόνια και θα μεταφέρει μόνον ένα μικρό τμήμα του αερίου που αυτή τη στιγμή διέρχεται από την Τουρκία είναι ευθέως ανταγωνιστικό και επιθετική κίνηση, δείχνει μια άλλη αντίληψη η οποία δεν σχετίζεται με την πραγματικότητα». Τέλος, το ενδεχόμενο να προστεθούν σε μέλλον και άλλες χώρες στο συγκεκριμένο εγχείρημα, επηρεάζεται κατά τον κ. Συρίγο από άλλους παράγοντες «Πρέπει να έχουμε υπόψη μας ότι η γειτονιά μας μπαίνει σε μια νέα φάση» λέει. «Είναι δύσκολο να κρατηθεί η περιοχή. Υπάρχει μια ζώνη του πολέμου και μια ζώνη της ειρήνης. Η γειτονιά μας ανατολικά έχει περάσει πλέον στη ζώνη του πολέμου» λέει και εξηγεί ότι αναφέρεται και στην απόφαση της τουρκικής εθνοσυνέλευσης για την αποστολή στρατευμάτων στη Λιβύη και για την κατάσταση στηΣυρίακαι σε αυτά που θα γίνουν πλέον στον Λίβανο και στο Ισραήλ από τη Χεζμπολάχ του Λιβάνου (σ.σ. λόγω των εξελίξεων με το Ιράν). «Γιατί η Χεζμπολάχ του Λιβάνου ελέγχεται πλήρως από το Ιράν, που είναι επίσημος στόχος του Ισραήλ». Η κρίση στη Μέση Ανατολή Στις εξελίξεις που μπορεί να προκαλέσει ο θάνατος του Ιρανού στρατηγού από τη στοχευμένη επίθεση στη Βαγδάτη, ο καθηγητής Διεθνούς Δικαίου και Εξωτερικής Πολιτικής δεν κρύβει την ανησυχία του για το νέο τοπίο που διαμορφώνεται στην ευρύτερη περιοχή. Όπως λέει, μεταξύ άλλων, φοβάται πολύ πως η περιοχή μας περνάει σε μια νέα φάση, κατά την οποία η σύγκρουση μεταξύ ιρανικών αφενός και αμερικανικών και ισραηλινών συμφερόντων αφετέρου θα είναι διαρκής, ενώ απάντησε καταφατικά στην ερώτηση αν ανησυχεί ότι μπορεί να προκληθεί ανάφλεξη στην ευρύτερη περιοχή της Μέσης Ανατολής. Επιπλέον, εκτιμά πως είναι δύσκολο να υποχωρήσει το Ιράν μετά τα γεγονότα. «Δεν βλέπω αποκλιμάκωση σε αυτή τη φάση. Εάν παρέμβει η Ευρώπη ως διαμεσολαβητής, ίσως, αλλά είναι πολύ δύσκολο να δεχθεί το Ιράν κάτι σε αυτή τη φάση πριν απαντήσει με κάποιο τρόπο», σημείωσε περαιτέρω. Σε ό,τι αφορά τα ενδεχόμενα ιρανικά αντίποινα, μεταξύ άλλων, ο κ. Συρίγος εντοπίζει τον κίνδυνο σε αμερικανικούς στόχους που γειτνιάζουν με το Ιράν, το Ιράκ, τη Συρία και τον Λίβανο. «Οι Ιρανοί αυτή τη στιγμή έχουν δυνάμεις στο Ιράν, στο Ιράκ, στη Συρία και στον Λίβανο. Αμερικανικοί στόχοι που γειτνιάζουν με αυτές τις περιοχές θα βρεθούν σε κίνδυνο. Ακόμη και το γεγονός ότι τα Στενά του Ορμούζ ελέγχονται κατά το ήμισυ από το Ιράν έχει μεγάλη σημασία, δεδομένου ότι το ήμισυ της παγκόσμιας παραγωγής πετρελαίου περνάει από τα Στενά του Ορμούζ. Επομένως, έχουμε περάσει τη φάση εκείνη όπου τα αντίποινα ήταν στη λογική κυρώσεων εις βάρους του Ιράν, τώρα έχουμε πολεμικές ενέργειες» λέει. Για το αν οι εξελίξεις επηρεάζουν την Ελλάδα και την ΕΕ, ο κ. Συρίγος είναι κατηγορηματικός: «Πρέπει να αντιληφθούμε πλέον ότι η γειτονιά μας έχει μπει σε μια φάση πρωτοφανούς γεωπολιτικής ρευστότητας. Εμείς καλούμαστε να παραμείνουμε στη ζώνη της ειρήνης και να αναδειχθούμε σε άξονα σταθερότητας. Δηλαδή, τη σταθερότητα που έχουμε να την κρατήσουμε και αν μπορούμε να βοηθήσουμε την περιοχή να μπει σε σχήματα σταθερότητας στα οποία θα είμαστε κι εμείς μέσα. Αναφέρομαι κυρίως στα τριμερή σχήματα ασφαλείας που έχουμε φτιάξει στο παρελθόν, με Τελ Αβίβ και Κάιρο» καταλήγει. naftemporiki.gr",https://www.naftemporiki.gr/story/1547843/ag-surigos-i-geitonia-mas-eiserxetai-se-fasi-protofanous-geopolitikis-reustotitas
Politics,naftemporiki.gr,Φ. Γεννηματά: Καταθέτουμε ένα τολμηρό κοστολογημένο πρόγραμμα επιδότησης της απασχόλησης,"Δευτέρα, 27 Απριλίου 2020 15:58",naftemporiki.gr,"Τηλεδιάσκεψη με τον πρόεδρο τηςΓΣΕΕ,Γιάννη Παναγόπουλο, είχε σήμερα η Φώφη Γεννηματά, με αντικείμενο τις προτάσεις του Κινήματος Αλλαγής για ένα Πρόγραμμα Επιδότησης Εργασίας, με στόχο την επανεκκίνηση της οικονομίας με διατήρηση των θέσεων εργασίας. Μετά το πέρας της, η πρόεδρος του ΚΙΝΑΛ σημείωσε πως «είναι ώρα αποφάσεων για την επανεκκίνηση της Οικονομίας» και πως «η κυβέρνηση οφείλει να παρέμβει ενεργά και με γενναία, στοχευμένα μέτρα να κρατήσει ζωντανές τις επιχειρήσεις, να προστατέψει τους εργαζόμενους. Να διατηρήσουμε τις θέσεις εργασίας τώρα». Σύμφωνα με την κ. Γεννηματά, «τα προβλήματα είναι μπροστά μας. Η καμπάνα του κινδύνου κτύπησε από τον Μάρτη κιόλας. Κατεγράφησαν 42.000 περισσότερες απολύσεις από τις προσλήψεις, σε μισό μήνα κρίσης. Γι’ αυτό προτείνουμε σήμερα ένα επεξεργασμένο, τολμηρό κοστολογημένο πρόγραμμα επιδότησης της απασχόλησης, που αφορά τη διατήρηση των θέσεων εργασίας για 1 εκατομμύριο εργαζόμενους σε επιχειρήσεις που επλήγησαν. Με κάλυψη από κοινοτικούς και εθνικούς πόρους του 40% του μισθού τους για έξι μήνες, με όρο την απαγόρευση απολύσεων για το διάστημα αυτό. Ταυτόχρονα, προβλέπονται κίνητρα για νέες προσλήψεις σε επιχειρήσεις όλων των κλάδων». Η πρόεδρος του Κινήματος Αλλαγής επισήμανε πως «δεν μπορούμε να χτίσουμε το μέλλον πάνω σε ερείπια, γι' αυτό προτείνουμε αυτό το ενδιάμεσο πρόγραμμα. Αλλιώς, το κόστος της ανόρθωσης της οικονομίας θα είναι δυσανάλογα μεγάλο και η περίοδος της κρίσης ακόμα μεγαλύτερη. Καλούμε την κυβέρνηση να υιοθετήσει άμεσα την πρότασή μας, ώστε να παραμείνει ζωντανή η οικονομία και όρθια η κοινωνία» τόνισε η Φώφη Γεννηματά.",https://www.naftemporiki.gr/story/1593595/f-gennimata-katathetoume-ena-tolmiro-kostologimeno-programma-epidotisis-tis-apasxolisis
Politics,naftemporiki.gr,Bουλή: Θετική στάση των φορέων στις ρυθμίσεις του ν/σ για το Brexit,"Πέμπτη, 09 Ιανουαρίου 2020 13:26",naftemporiki.gr,"Τη θετική γνώμη τους για τις διατάξεις του νομοσχεδίου «Ρυθμίσεις για την αποχώρηση του Ηνωμένου Βασιλείου από την Ευρωπαϊκή Ένωση» εξέφρασαν οι ενδιαφερόμενοι φορείς, στο πλαίσιο της επεξεργασίας του ν/σ από τις επιτροπές Εξωτερικών και Οικονομικών της Βουλής. Όπως επισήμανεο διευθυντής του Τομέα Επιχειρηματικού Περιβάλλοντος του Συνδέσμου Επιχειρήσεων και Βιομηχανιών, Μιχάλης Μητσόπουλος το νομοσχέδιο δημιουργεί ένα δίχτυ ασφαλείας σε περίπτωση άτακτου Brexit.0 Η πρόεδρος του δ.σ. της Επιτροπής Κεφαλαιαγοράς, Βασιλική Λαζαράκου, σημείωσε από την πλευρά της ότι η διάταξη του νομοσχεδίου για τον χρηματοπιστωτικό τομέα έχει ήδη ψηφιστεί και σε άλλα κράτη-μέλη, ενώ η πρόεδρος του Ελληνο-Βρετανικού Επιμελητηρίου, Άννα Καλλιάνη, τάχθηκε υπέρ μίας μεταβατικής περιόδου για τους ασφαλιστικούς διαμεσολαβητές. Ο διευθυντής προσωπικού της ΑΑΔΕ, Αθανάσιος Μάρας, μίλησε για τις αυξημένες ανάγκες που δημιουργούνται στα τελωνεία από την αύξηση των εργασιών τους, γεγονός που αντιμετωπίζεται με τη σχετική πρόβλεψη του νομοσχεδίου, τονίζοντας παράλληλα ότι υπήρχε θέμα υποστελέχωσης και πριν το θέμα του Brexit. Ο επιστημονικός σύμβουλος της ΓΣΕΒΕΕ, Λεωνίδας Βατικιώτης, αναφέρθηκε στο σημαντικό ποσοστό αφίξεων Βρετανών τουριστών στην Ελλάδα και την ανάγκη να μην επηρεαστούν οι ταξιδιωτικές εισπράξεις. Πηγή: ΑΜΠΕ",https://www.naftemporiki.gr/story/1549039/bouli-thetiki-stasi-ton-foreon-stis-ruthmiseis-tou-ns-gia-to-brexit
Politics,naftemporiki.gr,Την Τρίτη στις 18.00 το διάγγελμα του Κ. Μητσοτάκη - Τα στάδια χαλάρωσης των μέτρων,"Δευτέρα, 27 Απριλίου 2020 12:42",naftemporiki.gr,"Την Τρίτη στις 18.00 θα ανακοινώσει ο πρωθυπουργός Κυριάκος Μητσοτάκης το σχέδιο για τη μετάβαση στη νέα κανονικότητα, όπως γνωστοποίησε ο κυβερνητικός εκπρόσωπος Στέλιος Πέτσας. Αμέσως μετά το διάγγελμα του Πρωθυπουργού θα γίνει η κοινή παρουσίαση των πτυχών του σχεδίου χαλάρωσης των περιοριστικών μέτρων από τους συναρμόδιους υπουργούς. Ο κυβερνητικός εκπρόσωπος επανέλαβε πως η μετάβαση θα γίνει «με σχέδιο, σταδιακά και συγκροτημένα». Όπως σημείωσε, μετά τη λήξη των περιοριστικών μέτρων που ισχύουν μέχρι τις 4 Μαΐου «το συγκροτημένο σχέδιο της κυβέρνησης θα αρχίσει να ξεδιπλώνεται σε επιμέρους στοχευμένες φάσεις διαδοχικά μέσα στους μήνες Μάιο και Ιούνιο». «Ο κανόνας θα είναι ότι τα στάδια άρσης των περιοριστικών μέτρων θα απέχουν χρονικά μεταξύ τους ώστε να υπάρχει η δυνατότητα να αξιολογείται συνεχώς η εξέλιξη της πανδημίας» επανέλαβε. Τα στάδια χαλάρωσης Σύμφωνα με όσα ανέφερε ο κυβερνητικός εκπρόσωπος αρχικά θα ανοίξουν τα κομμωτήρια και οι επιχειρήσεις λιανικού εμπορίου και προσωπικής υγιεινής με συγκεκριμένους κανόνες σχετικά με την εξυπηρέτηση του κοινού. Στη συνέχεια θα ανοίξουν σταδιακά και σε εύλογη χρονική απόσταση μεταξύ τους οι βαθμίδες της εκπαίδευσης. Σε επόμενη φάση θα ανοίξουν οι μεγαλύτερες επιχειρήσεις, οι επιχειρήσεις εστίασης, υπό συγκεκριμένες προϋποθέσεις και εφόσον εξελίσσεται ομαλά η υγεία του πληθυσμού. Εν συνεχεία, «θα ανοίξουν οι ξενοδοχειακές μονάδες αρχικά δωδεκάμηνης διάρκειας και αφού διευθετηθεί και το θέμα των μεταφορών και τα εποχιακά τουριστικά καταλύματα από τέλος Ιουνίου αρχές Ιουλίου». Ο κ. Πέτσας ανακοίνωσε παράλληλα ότι οι συμβολικοί εορτασμοί για την  Πρωτομαγιά  μεταφέρονται για το πρώτο Σάββατο μετά την άρση των μέτρων και κάλεσε τα κόμματα και τα συνδικάτα να κατανοήσουν ότι «φέτος είναι αλλιώς». «Μέχρι να αρθούν, τα μέτρατηρούνται ευλαβικά για την προστασία της υγείας μας, των ανθρώπων που αγαπάμε και για το κοινό καλό. Ακόμη και συμβολικές συναθροίσεις, όπως αυτές για τον εορτασμό της Πρωτομαγιάς, μπορεί να θέσουν σε κίνδυνο όσα με κόπο κερδίσαμε μέχρι σήμερα» προειδοποίησε και πρόσθεσε πως «είναι ελάχιστη ένδειξη σεβασμού τόσο για το εργατικό κίνημα, όσο και για τους εργαζόμενους στο σύστημα υγείας, αλλά και για όλους τους εργαζόμενους του δημόσιου και ιδιωτικού τομέα, να μην υπάρξει πισωγύρισμα». Για τα  sms  στο 13033 ο κυβερνητικός εκπρόσωπος διευκρίνισε ότι από την αρχή της άρσης των περιορισμών οι πολίτες δεν θα έχουν την υποχρέωση να συμπληρώνουν τα σχετικά έντυπα μετακίνησης και να στέλνουν γραπτά μηνύματα. Ειδικά για τη μετακίνηση σε διαφορετικούς νομούς και στα νησιά, σημείωσε ότι εξετάζεται η σταδιακή απελευθέρωση των μετακινήσεων και εκτός νομού και στα νησιά, ώστε να έχουμε σταδιακή μετάβαση στη νέα κανονικότητα. Σε ό,τι αφορά τις  εκκλησίες , είπε ότι σε πρώτη φάση και από τα πρώτα βήματα αποκλιμάκωσης θα ανοίξουν για ατομική λατρεία, ενώ η παρουσία πιστών στις ακολουθίες θα γίνει σε μεταγενέστερο στάδιο σε συνεννόηση και με την Εκκλησία. Κληθείς να σχολιάσει την κριτική για την πρωτοβουλία του Δήμου Αθηναίων με την  Αλκ. Πρωτοψάλτη , σημείωσε: «Για τη στάση στο Μαξίμου, εκεί ήταν μόνο ο Πρωθυπουργός και οι συνεργάτες του. Ο υπόλοιπος κόσμος που μαζεύτηκε δεν είχε να κάνει με τον Πρωθυπουργό και ήταν για πολύ σύντομο χρονικό διάστημα. Ειδικά για τους φωτορεπόρτερ, είναι άνθρωποι που δεν έχουν να κάνουν σε τίποτα με την κυβέρνηση» πρόσθεσε. n .gr",https://www.naftemporiki.gr/story/1593472/tin-triti-stis-1800-to-diaggelma-tou-k-mitsotaki-ta-stadia-xalarosis-ton-metron
Politics,naftemporiki.gr,Βουλή: Κατατέθηκε το νομοσχέδιο για το Brexit,"Παρασκευή, 03 Ιανουαρίου 2020 20:46",naftemporiki.gr,"Σχέδιο νόμου για την αντιμετώπιση των συνεπειών του Brexit κατατέθηκε σήμερα στη Βουλή από τον Αναπληρωτή Υπουργό Εξωτερικών Μιλτιάδη Βαρβιτσιώτη. H νομοθετική πρωτοβουλία, με τίτλο «ρυθμίσεις για την αποχώρηση του Ηνωμένου Βασιλείου από την Ευρωπαϊκή Ένωση», έχει ως στόχο να ενοποιήσει τη σχετική νομοθεσία, να συστηματοποιήσει το ρυθμιστικό πλαίσιο και να άρει συνολικά αβεβαιότητες για όσα θα ισχύουν μέχρι την αποχώρηση του Ηνωμένου Βασιλείου από την Ευρωπαϊκή Ένωση, είτε με είτε χωρίς την επίτευξη συμφωνίας.  Το Υπουργείο Εξωτερικών αποτελεί τον φορέα-ομπρέλα όλων των συναρμόδιων φορέων της ελληνικής Δημόσιας Διοίκησης σε επίπεδο, τεχνικό, διοικητικό, επιχειρησιακό, οργανωτικό και νομοθετικό, προκειμένου να υπάρχει ένας εκτενής διυπουργικός συντονισμός ώστε ο κρατικός μηχανισμός να βρεθεί προετοιμασμένος, όταν και όπως ολοκληρωθεί η αποχώρηση του Ηνωμένου Βασιλείου. Με το εν λόγω νομοσχέδιο, ρυθμίζονται μεταξύ άλλων θέματα που αφορούν: - Την αναγνώριση του δικαιώματος διαμονής των Βρετανών πολιτών (και των μελών της οικογένειάς τους) που (α) θα έχουν εγκατασταθεί στην Ελλάδα έως την ημερομηνία αποχώρησης, (β) θα έχουν εγκατασταθεί ως τις 31.12.2020 και (γ) όσων θα αφιχθούν μετά την 01.01.2021. Ρυθμίζονται επίσης οι συνθήκες εισόδου και εξόδου τους στη χώρα. - Τον συντονισμό των δικαιωμάτων κοινωνικής ασφάλισης  των Βρετανών πολιτών και υγειονομικής περίθαλψης αυτών. - Την αναγνώριση βρετανικών αδειών οδήγησης στην Ελλάδα και την ανταλλαγή τους με ελληνικές. - Τους όρους και τις προϋποθέσεις ίδρυσης και λειτουργίας τουριστικών επιχειρήσεων στην Ελλάδα από φυσικά και νομικά πρόσωπα με έδρα το Ηνωμένο Βασίλειο. - Τη διευθέτηση χρηματοπιστωτικών θεμάτων, με ιδιαίτερη πρόβλεψη για τις εργασίες ασφαλιστικών και αντασφαλιστικών επιχειρήσεων. - Την αντιμετώπιση έκτακτων και επειγουσών αναγκών στελέχωσης της Γενικής Διεύθυνσης Τελωνείων και Ε.Φ.Κ. της Α.Α.Δ.Ε. μέσω μετάταξης μόνιμου προσωπικού. Το μέτρο κρίθηκε απαραίτητο ενόψει της ανάγκης διενέργειας τελωνειακών ελέγχων, σε επιβάτες και εμπορεύματα, αλλά και της αναγκαιότητας πάταξης φαινομένων λαθρεμπορίου, είσπραξης Ειδικών Φόρων Κατανάλωσης στα ποτά και τα καύσιμα και αναβάθμισης των σχετικών ηλεκτρονικών υπηρεσιών. - Ειδικότερα ζητήματα για τα δικαιώματα φυσικών και νομικών προσώπων που ενδέχεται να προκύψουν σε περίπτωση no-deal Brexit και δεν ρυθμίζονται από το ενωσιακό δίκαιο, ιδίως όσα αφορούν την πρόσβαση στην εργασία και την αναγνώριση επαγγελματικών και ακαδημαϊκών προσόντων. Οι περιπτώσεις αυτές θα ρυθμιστούν με κοινή απόφαση του Υπουργού Εξωτερικών και του κατά περίπτωση αρμόδιου Υπουργού.",https://www.naftemporiki.gr/story/1547817/bouli-katatethike-to-nomosxedio-gia-tobrexit
Politics,naftemporiki.gr,Εύσημα ύπατου αρμοστή της Ε.Ε. σε Κ. Μητσοτάκη για τους χειρισμούς στην πανδημία,"Δευτέρα, 27 Απριλίου 2020 15:35",naftemporiki.gr,"Tηλεφωνική επικοινωνία με τον Ύπατο Αρμοστή τουΟΗΕγια τους Πρόσφυγες, Filippo Grandi, είχε σήμερα ο πρωθυπουργός, Κυριάκος Μητσοτάκης. Ο κ. Grandi εξέφρασε τη στήριξή του προς την κυβέρνηση για τον τρόπο με τον οποίο έχει χειριστεί την πανδημία του κορωνοϊού. Ο Πρωθυπουργός υπογράμμισε τη σημασία του προγράμματος μετεγκατάστασης ασυνόδευτων ανήλικων από την Ελλάδα σε ευρωπαϊκές χώρες, το οποίο υλοποιείται ήδη σε συνεργασία με την Ευρωπαϊκή Επιτροπή. Ο Κυριάκος Μητσοτάκης τόνισε ότι είναι σημαντικό να συμμετάσχουν σε αυτή την προσπάθεια όσο το δυνατόν περισσότερα κράτη-μέλη της Ε.Ε.",https://www.naftemporiki.gr/story/1593579/eusima-upatou-armosti-tis-ee-se-k-mitsotaki-gia-tous-xeirismous-stin-pandimia
Politics,naftemporiki.gr,Ευκλ. Τσακαλώτος: Πεισματική άρνηση της Ν.Δ. να ενισχύσει τη μεσαία τάξη,"Δευτέρα, 27 Απριλίου 2020 13:41",naftemporiki.gr,"Για «πεισματική άρνηση της Ν.Δ.» να ενισχύσει τη μεσαία τάξη ακόμη και εν μέσω της υγειονομικής κρίσης κάνει λόγο ο τομεάρχης Οικονομικών τουΣΥΡΙΖΑΕυκλείδης Τσακαλώτος σε επίκαιρη ερώτηση που κατέθεσε προς τον υπουργό Οικονομικών. Ο βουλευτής του ΣΥΡΙΖΑ αναφέρει πως η κυβέρνηση της Ν.Δ. «ανήλθε στην εξουσία υποσχόμενη ότι θα ενισχύσει σημαντικά την μεσαία τάξη της χώρας η οποία, σύμφωνα με την ίδια ρητορική, είχε πληγεί από την κυβέρνηση του ΣΥΡΙΖΑ» και θυμίζει ότι «ο κ. Μητσοτάκης δήλωνε ότι 'θα επιστρέψω στην μεσαία τάξη όσα της πήρε ο ΣΥΡΙΖΑ'». Ο κ. Τσακαλώτος επισημαίνει πως «ο επιστημονικός ορισμός της μεσαίας τάξης δεν είναι σαφής σύμφωνα με κάποιους στη μεσαία τάξη, εντάσσονται οι ελεύθεροι επαγγελματίες, οι αυτοαπασχολούμενοι, μέρος των μισθωτών – ιδιαίτερα οι έχοντες τριτοβάθμια εκπαίδευση – οι ιδιοκτήτες μικρών επιχειρήσεων καθώς και μέρος των αγροτών». «Οι άνθρωποι αυτοί πλήττονται βάναυσα σήμερα από τις οικονομικές επιπτώσεις του Covid-19 και η κυβέρνηση αρνείται να τους ενισχύσει παρά τις δυνατότητες που υπάρχουν χάρη και στο ταμειακό μαξιλάρι που άφησε ο ΣΥΡΙΖΑ» υποστηρίζει. Παράλληλα, συνεχίζει «πολλοί μελετητές αναφέρουν ότι η ένταξη στη μεσαία τάξη εξαρτάται από το μέγεθος των πόρων που διαθέτει ένα άτομο για να ανταπεξέλθει στις καθημερινές του ανάγκες αλλά και για να αντιμετωπίσει απροσδόκητες καταστάσεις όπως ένα ατύχημα ή η δυνατότητα του να παραμείνει εκτός ορίων φτώχιας για ένα εξάμηνο μετά από απώλεια της εργασίας του». «Έτσι η επιστημονική βιβλιογραφία επισημαίνει ότι είναι εξαιρετικά σημαντική η ύπαρξη ενός ισχυρού κράτους πρόνοιας για την στήριξη της μεσαίας τάξης, κάτι που επίσης δεν αποτελεί προτεραιότητα της κυβέρνησης» συνεχίζει ο βουλευτής της αξιωματικής αντιπολίτευσης. Σημειώνει επίσης πως «ανεξαρτήτως ορισμού είναι γεγονός ότι η μεσαία τάξη απώλεσε πολύ σημαντικό μέρος τους εισοδήματός και της περιουσίας της κατά τη διάρκεια της οικονομικής κρίσης και είχε αρχίσει να ανακάμπτει τα τελευταία χρόνια και μάλιστα τα πρώτα νομοθετήματα της Ν.Δ., πριν την κρίση του Covid-19 είχαν ως ξεκάθαρο στόχο την ενίσχυση των πολύ υψηλών εισοδημάτων, και τα όποια οφέλη είδαν τα μεσαία στρώματα ήταν πολύ περιορισμένα, σημαντικά χαμηλότερα από αυτά που θα είχαν αν το σύνολο του δημοσιονομικού κόστους των μέτρων αυτών αξιοποιείτο για τα στρώματα αυτά». Επιπλέον, όπως τονίζει ο ίδιος, «είναι προφανές ότι η μεσαία τάξη δεν ήταν προτεραιότητα της κυβέρνησης της Ν.Δ. πριν τον Covid-19 καθώς και το ότι από την έναρξη της υγειονομικής κρίσης παλινωδεί αρνούμενη πεισματικά να την ενισχύσει, παρά τη δυνατότητα που προσφέρουν τα ταμειακά διαθέσιμα που της άφησε ο ΣΥΡΙΖΑ αλλά και οι πόροι της Ε.Ε.». Κατόπιν των παραπάνω ο κ. Τσακαλώτος καλεί τον κ.. Σταϊκούρα να απαντήσει στα εξής ερωτήματα: «1) Είναι προϋπόθεση η ενίσχυση σήμερα των εισοδημάτων μισθωτών, ελεύθερων επαγγελματιών, αυτοαπασχολούμενων και η ενίσχυση των επιχειρήσεων για την ανάσχεση μιας μεγάλης οικονομικής ύφεσης και ενός 4ου μνημονίου που θα είναι καταστροφικό για την χώρα και για την κοινωνία; 2) Θεωρεί ότι τα 533 ευρώ τον μήνα είναι αρκετά για όλους τους μισθωτούς, τα 600 ευρώ για 1,5 μήνα είναι αυτό που αρμόζει στους ελεύθερους επαγγελματίες που ασκούν επιστημονικό επάγγελμα, και ότι οι ιδιοκτήτες μικρών επιχειρήσεων δεν έχουν ανάγκη ενίσχυσης; Αν όχι γιατί δεν προχωράει στην καταβολή πλήρους μισθού στους μισθωτούς, στην καταβολή μηνιαίου επιδόματος σε Ελεύθερους Επαγγελματίες ίσο με το 1/12 του περσυνού τους εισοδήματος και σε ενίσχυση ύψους 3 δις χωρίς υποχρέωση επιστροφής για τις επιχειρήσεις, όπως προτείνει με το κοστολογημένο πρόγραμμά του ο ΣΥΡΙΖΑ;».",https://www.naftemporiki.gr/story/1593513/eukl-tsakalotos-peismatiki-arnisi-tis-nd-na-enisxusei-ti-mesaia-taksi
Politics,naftemporiki.gr,Απεβίωσε ο πρώην βουλευτής του ΣΥΡΙΖΑ Αντώνης Μπαλωμενάκης,"Παρασκευή, 03 Ιανουαρίου 2020 20:20",naftemporiki.gr,"Τη βαθιά θλίψη για τον θάνατο του πρώτην βουλευτή Αντώνη Μπαλωμενάκη, ο οποίος έφυγε από τη ζωή σε ηλικία 65 ετών εξέφρασε ο ΣΥΡΙΖΑ. Ο Αντώνης Μπαλωμενάκης σπούδασε στη Νομική Αθηνών. Υπήρξε μάχιμος δικηγόρος στη γενέτειρα του πόλη των Χανίων, ενώ, ως φοιτητής, γνώρισε τις διώξεις του καθεστώτος της χούντας καθώς ήταν ενεργό μέλος του αντιδικτατορικού κινήματος. Εντάχθηκε στην Αριστερά από νεαρή ηλικία, πρώτα στοΚΚΕκαι κατόπιν στον Συνασπισμό της Αριστεράς και στον ΣΥΡΙΖΑ. Υπήρξε δραστήριο μέλος της κοινωνίας των Χανίων και της Κρήτης με καίριες παρεμβάσεις, ήπιο και δημιουργικό πολιτικό λόγο. Διετέλεσε κατά περιόδους Δημοτικός Σύμβουλος Χανίων και μέλος του Δικηγορικού Συλλόγου Χανίων. Τον Σεπτέμβριο του 2015 εκλέχτηκε βουλευτής νομού Χανίων. Το κοινοβουλευτικό του έργο ήταν εξαιρετικά πλούσιο και πολυποίκιλο. Κατά τη διάρκεια της θητείας του, ο σ. Μπαλωμενάκης διετέλεσε πρόεδρος των δύο επιτροπών της Βουλής που διερεύνησαν τη δανειοδότηση των κομμάτων και των ΜΜΕ και των σκανδάλων στον χώρο της υγείας.  Απευθύνουμε, στη σύζυγο του Μαρία και τα δύο τους παιδιά, και σε όλους τους οικείους του, τα θερμά μας συλλυπητήρια, αναφέρεται στην ανακοίνωση του ΣΥΡΙΖΑ. Ο Αντώνης Μπαλωμενάκης γεννήθηκε στα Χανιά, ήταν απόφοιτος της Νομικής Σχολής, δικηγόρος Χανίων και ήταν παντρεμένος με τη Μαρία Χατζαντωνάκη, με την οποία είχαν δύο αγόρια. Εντάχθηκε από νέος στους πολιτικούς και κοινωνικούς αγώνες, με την Αριστερά και συμμετείχε στα ψηφοδέλτια του ΚΚΕ, του Συνασπισμού Αριστεράς και Προόδου και τουΣΥΡΙΖΑ.Επιπλέον, υπήρξε δημοτικός σύμβουλος στα Χανιά, επί δημαρχίας Γιώργου Κατσανεβάκη. Το Σεπτέμβριο του 2015 εκλέχτηκε βουλευτής του Νομού Χανίων με τον ΣΥΡΙΖΑ. Ο Αντ. Μπαλωμενάκης υπήρξε από τους βουλευτές με έντονη κοινοβουλευτική παρουσία. Μέλος της διαρκούς Επιτροπής Παραγωγής και Εμπορίου, της Ειδικής μόνιμης Επιτροπής Έρευνας και Καινοτομίας και της ειδικής Επιτροπής παρακολούθησης του ασφαλιστικού συστήματος. Αναπληρωματικό Μέλος στην Επιτροπή «πόθεν έσχες». Ακόμη διετέλεσε πρόεδρος της Εξεταστικής Επιτροπής της Βουλής για τη διερεύνηση σκανδάλων στο χώρο της Υγείας.",https://www.naftemporiki.gr/story/1547813/apebiose-o-proin-bouleutis-tou-syriza-antonis-mpalomenakis
Politics,naftemporiki.gr,Ν.Δ.: Για πόσο θα καλύπτει τη χυδαιότητα των στελεχών του ο κ. Τσίπρας;,"Δευτέρα, 27 Απριλίου 2020 14:42",naftemporiki.gr,"Να αποδοκιμάσει τους «χυδαιολόγους» θέτοντάς τους εκτός του κόμματός του καλεί τον πρόεδρο τουΣΥΡΙΖΑη Νέα Δημοκρατία με αφορμή τοποθετήσεις του Παύλου Πολάκη και του Γιώργου Κυρίτση, μετά το θέμα που προέκυψε με τις αναρτήσεις του υποψήφιου βουλευτή της αξιωματικής αντιπολίτευσης Ηλία Γρηγόρη. «Όχι μόνο δεν ακούσαμε καταδίκη από τον κ. Τσίπρα για τις χυδαιότητες του υποψήφιου βουλευτή του ΣΥΡΙΖΑ Η. Γρηγόρη κατά του Πρωθυπουργού, μελών της κυβέρνησης και ανθρώπων που δίνουν στην πρώτη γραμμή τη μάχη κατά του κορωνοϊού όπως ο Σ. Τσιόδρας και ο Ν. Χαρδαλιάς, αλλά σήμερα είδαμε δύο κεντρικά στελέχη του ΣΥΡΙΖΑ, τον Π. Πολάκη και τον Γ. Κυρίτση να υπερθεματίζουν. Ο κύριος Τσίπρας είναι ανεπίτρεπτο, για τη λειτουργία της δημοκρατίας να σιωπά» σχολίασε η Ν.Δ. Επισήμανε παράλληλα πως ο κ. Τσίπρας δεν θέσει τα παραπάνω στελέχη εκτός του κόμματός του, θα δείξει ότι «πίσω από αυτούς κρύβεται ο ίδιος». Σημειώνεται πως ο κ. Κυρίτσης είχε γράψει σε ανάρτησή του στοTwitterμε αφορμή το θέμα που ανέκυψε με τον Ηλ. Γρηγόρη: «Η σπουδή του ΣΥΡΙΖΑ να αποκηρύξει στέλεχός του επι βωμολοχία, επειδή το ζήτησαν η Ν.Δ. και τα κανάλια ήταν κατά τη γνώμη μου λανθασμένη». Απο την πλευρά του ο Παύλος Πολάκης είχε σχολιάσει μεταξύ άλλων σε ανάρτησή του: «Βρε άιντε από εδώ λαμόγια υποκριτές που θα σας ζητήσουμε και συγγνώμη και θα διαγράψουμε το σύντροφο. Κακώς ζήτησες Ηλία Γρηγόρη την αναστολή της ιδιότητάς σου». naftemporiki.gr  ",https://www.naftemporiki.gr/story/1593535/nd-kata-polaki-kai-kuritsi-gia-poso-tha-kaluptei-ti-xudaiotita-ton-stelexon-tou-o-k-tsipras
Politics,naftemporiki.gr,ΥΠΕΞ για Ιράκ: Απαιτείται ψυχραιμία και νηφαλιότητα,"Παρασκευή, 03 Ιανουαρίου 2020 20:14",naftemporiki.gr,"«Η Ελλάδα παρακολουθεί με ιδιαίτερη ανησυχία τις εξελίξεις στο Ιράκ και προτάσσει την ανάγκη ψυχραιμίας και νηφαλιότητας», αναφέρει σε σχετική ανακοίνωσή του το υπουργείο Εξωτερικών. «Προτεραιότητα συνεχίζει να είναι η σταθερότητα της χώρας και της ευρύτερης περιοχής και η αποφυγή περαιτέρω κλιμάκωσης. Μόνο έτσι ο λαός του Ιράκ θα μπορέσει να επανέλθει σε μια ομαλή καθημερινότητα, απαλλαγμένος από τη βία και την τρομοκρατία» επισημαίνει το υπουργείο Εξωτερικών.  ",https://www.naftemporiki.gr/story/1547812/ypeks-gia-irak-apaiteitai-psuxraimia-kai-nifaliotita
Politics,naftemporiki.gr,ΚΚΕ: Προσχηματική η απόφαση για μεταφορά του εορτασμού της Πρωτομαγιάς,"Δευτέρα, 27 Απριλίου 2020 15:06",naftemporiki.gr,"Τις δηλώσεις του κυβερνητικού εκπροσώπου, Στέλιου Πέτσα,  σχετικά με την Πρωτομαγιά  σχολιάζει το ΚΚΕ. Θεωρεί πως η κυβερνητική απόφαση για μεταφορά του εορτασμού της Πρωτομαγιάς μία εβδομάδα μετά την άρση των περιοριστικών μέτρων είναι προσχηματική, γιατί η πανδημία του κορωνοϊού δεν θα έχει εξαλειφθεί μέσα σε λίγες μέρες. «Οι συμβολικές εκδηλώσεις για την Πρωτομαγιά, που οργανώνουν όπως πάντα τα εργατικά σωματεία, με όλα τα απαραίτητα μέτρα προστασίας, τους συγκεντρωμένους να φορούν μάσκες και να κρατούν τις απαραίτητες αποστάσεις μεταξύ τους, δεν αποτελούν κίνδυνο για όλα όσα ο λαός κέρδισε μέχρι σήμερα τηρώντας τα περιοριστικά μέτρα» αναφέρει το Κομμουνιστικό Κόμμα. Όπως υποστηρίζει, «κίνδυνο μπορούν να αποτελέσουν για τους εργαζόμενους η έλλειψη μέτρων προστασίας στους χώρους δουλειάς, ο συνωστισμός στα εργοστάσια, στα γραφεία, στα σούπερ μάρκετ, στα μέσα μαζικής μεταφοράς, στις δομές προσφύγων και μεταναστών, στις ιδιωτικές κλινικές εκεί όπου υπήρξε από ανυπαρξία μέτρων έως ολιγωρία. Κίνδυνο για τους εργαζόμενους αποτελεί η ανεργία και τα νέα αντεργατικά μέτρα, που φορτώνει η κυβέρνηση και η μεγαλοεργοδοσία στο λαό μπροστά στη νέα κρίση, γι’ αυτό χρειάζεται η συνδικαλιστική δράση, η μαχητική διεκδίκηση των εργαζομένων». Σύμφωνα με τοΚΚΕ,«ελάχιστη ένδειξη σεβασμού στους ίδιους τους εργάτες, αλλά και στους γιατρούς και τους νοσηλευτές, σε όλους τους εργαζόμενους που γιορτάζουν την Εργατική Πρωτομαγιά, είναι να δυναμώσει ο αγώνας για να μην πληρώσει ο λαός τα σπασμένα της νέας κρίσης, για μέτρα προστασίας στους χώρους δουλειάς, για να γίνουν όλες οι αναγκαίες προσλήψεις υγειονομικών, ώστε να μην καταρρεύσει το δημόσιο σύστημα υγείας, μπροστά και σε ένα ενδεχόμενο νέο κύμα πανδημίας, καλύπτοντας συνολικά τις ανάγκες του λαού».",https://www.naftemporiki.gr/story/1593559/kke-prosximatiki-i-apofasi-gia-metafora-tou-eortasmou-tis-protomagias
