subtopic,website,title,date,author,text,url
Greece,tanea.gr,Δήμος Αθηναίων: Πώς θα λάβετε βεβαίωση μη οφειλής ΤΑΠ με λίγα κλικ,30 Μαρτίου 2020 | 11:29,tanea.gr,"Απλά κι εύκολα, απ’ όπου και αν βρίσκονται, μπορούν με λίγα κλικ οι κάτοικοι του δήμου Αθηναίων να υποβάλουν ηλεκτρονικά αίτηση για χορήγηση βεβαίωσης περί μη οφειλής Τέλους Ακίνητης Περιουσίας (ΤΑΠ). Με δεδομένο μάλιστα ότι τις μέρες αυτές έχει ανασταλεί η λειτουργία του Τμήματος Ανταποδοτικών Τελών και ΤΑΠ του δήμου για συναλλαγές με το κοινό, αυτός είναι στην παρούσα φάση και ο μοναδικός τρόπος για να εξυπηρετηθούν. Σύμφωνα με ανακοίνωση του δήμου, η υποβολή της σχετικής αίτησης γίνεται μέσω της ψηφιακής πλατφόρμας https://eservices.cityofathens.gr/ και με τη χρήση των κωδικών taxisnet. «Επίσης μετά από συνεργασία του δήμου Αθηναίων με τον συμβολαιογραφικό Σύλλογο Εφετείων Αθηνών, Πειραιώς, Αιγαίου και Δωδεκανήσου παρέχεται η δυνατότητα να εκδώσουν την βεβαίωση ηλεκτρονικά οι πολίτες απευθείας από τους συμβολαιογράφους», αναφέρεται στη ανακοίνωση. «Είναι ακόμη ένα βήμα στην πορεία που έχουμε χαράξει. Εξυπηρέτηση των πολιτών με τη χρήση της τεχνολογίας, χωρίς ουρές και γραφειοκρατία. Όχι μόνο σε αυτή την περίοδο της πανδημίας, αλλά μόνιμα. Άλλη μία πλατφόρμα που φέρνει τον δήμο των Αθηναίων πιο κοντά στον στόχο να γίνει σύγχρονος, πρακτικός και αποτελεσματικός», δήλωσε ο δήμαρχος Αθηναίων.  ",https://www.tanea.gr/2020/03/30/greece/dimos-athinaion-pos-tha-lavete-vevaiosi-mi-ofeilis-tap-me-liga-klik/
Greece,tanea.gr,Πρόεδρος Διδασκαλικής Ομοσπονδίας: Σε θετική κατεύθυνση τα μέτρα για τα σχολεία,11 Μαρτίου 2020 | 11:44,tanea.gr,"Για τα προβλήματα που αντιμετωπίζουν οι δάσκαλοι και για τα μέτρα που πρέπει να παρθούν για τα παιδιά, καθώς επίσης και αν είναι σε θέση οι γονείς να κρατήσουν τα παιδιά στα σπίτια, μίλησε στο MEGA ο πρόεδρος της ΔΟΕ Αθανάσιος Κικινής. «Σε θετική κατεύθυνση βρίσκεται το μέτρο, αρκεί να μένουν στο σπίτι οι μαθητές», δήλωσε ο κ. Κικινής και αναγνώρισε πως το βάρος αυτό αναλαμβάνει η ελληνική οικογένεια. Ως εκ τούτου χρειάζονται μέτρα ώστε να μπορέσει να ανταποκριθεί στις συνθήκες. Για τις αρνητικές συμπεριφορές που έχουν σημειωθεί σε σχολικές μονάδες κατά εκπαιδευτικών που προέρχονται από την Αχαΐα, ο κ. Κικινής υποστήριξε πως πρόκειται για δικαιολογημένοι ανησυχία, αφού δεν ήταν γνωστή στους συναδέλφους η κατάσταση της υγείας των εν λόγω δασκάλων και καθηγητών. «Η πολιτεία πρέπει να κλείσει τα σχολεία για να σταματήσουν τα φαινόμενα των μετακινήσεων», δήλωσε σχετικά. Πάντως, σύμφωνα με προφορικές εντολές από τις περιφερειακές διευθύνσεις, τα σχολεία πρέπει να ανοίξουν ώστε να ενημερωθούν οι γονείς που δεν έχουν ήδη ενημερωθεί. ",https://www.tanea.gr/2020/03/11/greece/education/proedros-doe-se-thetiki-kateythynsi-ta-metra-gia-ta-sxoleia/
Greece,tanea.gr,Διγαλάκης : Ανοιχτό το ενδεχόμενο της εξ αποστάσεως διδασκαλίας,11 Μαρτίου 2020 | 11:44,tanea.gr,"Κλειστά για 14 ημέρες θα παραμείνουν όλα τα σχολεία, τα πανεπιστήμια, τα νηπιαγωγεία, τα ΙΕΚ και τα φροντιστήρια της χώρας. Για τα έκτακτα αυτά μέτρα, αλλά και τις συνέπειες που προκύπτουν από αυτά μίλησε στο MEGA ο υφυπουργός Παιδείας και αρμόδιος για την τριτοβάθμια εκπαίδευση, Βασίλης Διγαλάκης. Σύμφωνα με τον κ. Διγαλάκη, το ενδεχόμενο της εξ αποστάσεως διδασκαλίας είναι ανοιχτό για τα σχολεία της πρωτοβάθμιας και δευτεροβάθμιας εκπαίδευσης, ενώ για τα ανώτερα ιδρύματα, κάτι τέτοιο βρίσκεται ήδη σε χρήση, καθώς φοιτητές και καθηγητές είναι εξοικειωμένοι με την έννοια αυτή και το e-learning. Παρ’ όλ’ αυτά, πρέπει να γίνει σωστή προετοιμασία σε επίπεδο υποδομών, εξοπλισμού και μαθημάτων σε όλες τις βαθμίδες της εκπαίδευσης. «Είναι ένα διάστημα που εκμεταλλευόμαστε για να είμαστε έτοιμοι», δήλωσε σχετικά. Αναφορικά με τους φοιτητές που βρίσκονται στο εξωτερικό στο πλαίσιο του προγράμματος Erasmus, ισχύουν οι γενικές ταξιδιωτικές οδηγίες. Σκοπός του Υπουργείου είναι να μη χάσουν οι μαθητές και φοιτητές την επαφή τους με το σχολείο και το πανεπιστήμιο και αυτό επιδιώκουν με τα μέτρα που λαμβάνονται. Σχετικά με τον κοροναϊό, αυτό καθ΄ αυτόν, ο κ. Διγαλάκης υποστήριξε πως αν μειωθεί ο αριθμός μετάδοσης, τότε θα μικρύνει και η αναλογία αύξησης των κρουσμάτων, ενώ συνέστησε ατομική υπευθυνότητα, συναίσθημα κοινωνικής ευθύνης, κοινή λογική και υπακοή στις οδηγίες του ΕΟΔΥ. ",https://www.tanea.gr/2020/03/11/greece/education/digalakis-anoixto-to-endexomeno-tis-eks-apostaseos-didaskalias/
Greece,tanea.gr,"Ανατροπή στις αγοραστικές μας συνήθειες – Τι προτιμούν οι πολίτες, τι θα κάνουν μετά την καραντίνα",29 Απριλίου 2020 | 13:13,tanea.gr,"Νέα ήθη στην καταναλωτική συμπεριφορά έφερε η πανδημία στους Έλληνες, οι οποίοι δηλώνουν ότι και μετά την λήξη των περιοριστικών μέτρων θα συνεχίσουν να ακολουθούν μέρος αυτών στις καθημερινές  συναλλαγές τους, ενώ ο ένας στους δυο καταναλωτές σκοπεύει να περιορίσει και τις άσκοπες αγορές  με στόχο να αποταμιεύσει χρήματα για  περίπτωση ανάγκης. Μάλιστα η  τάση αυτή φαίνεται να έχει και την πιο μακροχρόνια επίδραση με το 46% του καταναλωτικού κοινού να το εφαρμόζει ήδη, και το 19% να δηλώνει ότι θα το κάνει ως το τέλος του 2020. Τα  στοιχεία αυτά προκύπτουν από την τελευταία  έρευνα του  Ινστιτούτου Έρευνας Λιανεμπορίου Καταναλωτικών Αγαθών ( ΙΕΛΚΑ) για τις αλλαγές που έφερε η πανδημία στο ελληνικό καταναλωτικό κοινό σύμφωνα με την οποία ελάχιστοι ήταν τελικά  οι καταναλωτές που επέλεξαν το προηγούμενο διάστημα να πραγματοποιούν τις αγορές τους στις αλυσίδες σούπερ νωρίς το πρωί, ενώ ο ένας στους δυο περιόρισε τις επισκέψεις του  για αγορές τροφίμων στα πλαίσια των περιορισμών των μετακινήσεων του  που είχε επιβάλει  η κυβέρνηση. Αλλάζουν οι συνήθειες Ειδικότερα η έρευνα  που πραγματοποιήθηκε σε δείγμα 1.050 ατόμων την περίοδο 12 έως 14 Απριλίου 2020 δείχνει ότι τα μέτρα περιορισμού κυκλοφορίας έχουν επηρεάσει και τις αγοραστικές αλλά και τις διατροφικές συνήθειες του κοινού, ενώ οι αλλαγές αυτές θα επηρεάζουν την αγορά για μεγάλο χρονικό διάστημα και μετά την λήξη των περιορισμών. Ήδη ο μέσος αριθμός εβδομαδιαίων επισκέψεων για αγορές τροφίμων έχουν μειωθεί από 13,6 σε μόλις 6,1 δηλαδή κατά 55%, ενώ στις λαϊκές αγορές όπου οι επισκέψεις έχουν μειωθεί από 1,7 σε 0,3, κατά 83%. Οι μικρότερες, αλλά σημαντικές μειώσεις καταγράφονται στα σουπερμάρκετ και στους φούρνους κατά 44%. Την ίδια στιγμή όπως φαίνεται από την συμπεριφορά των καταναλωτών ενώ οι επιχειρήσεις  το τελευταίο διάστημα λειτουργούν με διευρυμένο ωράριο, φαίνεται ότι αυτό δεν αξιοποιήθηκε από τους καταναλωτές ,όπως προκύπτει και από τη σημαντική μείωσης των επισκέψεων.  Ενδεικτικό είναι ότι μόλις το 0,1% του αγοραστικού κοινού επισκέπτεται τα καταστήματα σουπερμάρκετ ώρες 07:00-08:00 π.μ. Παράλληλα καταγράφονται ιδιαίτερα σημαντικές αλλαγές σε σχέση με τα κριτήρια επιλογής τροφίμων. Τον περασμένο  Δεκέμβριο τα βασικά κριτήρια επιλογής τροφίμων ήταν η ποιότητα και το κόστος ενώ  τον Απρίλιο η εικόνα έχει αλλάξει τελείως και τα βασικά κριτήρια πλέον είναι η Υγιεινή και Ασφάλεια  για τους τρεις στους δέκα καταναλωτές. Απολύμανση Στο πλαίσιο της  ίδιας έρευνας εξετάστηκε και η πρόθεση των καταναλωτών να διατηρήσουν συνήθειες που υιοθέτησαν λόγω της πανδημίας ή των μέτρων περιορισμού κυκλοφορίας και μετά την λήξη τους όποτε και αυτή γίνει. Η κύρια τάση από τους περισσότερους καταναλωτές είναι να απολυμαίνουν τα προϊόντα από τις αγορές τους πριν τα αποθηκεύσουν σε ποσοστό 59%, με το 25% να δηλώνει ότι θα το κάνει για τουλάχιστον  δυο  μήνες αφού λήξει ο « συναγερμός» της πανδημίας . Η δεύτερη τάση είναι η αποθήκευση τροφίμων στο σπίτι για περίπτωση ανάγκης, την οποία θα συνεχίσουν να κάνουν ένας στους δυο καταναλωτές (48%). Τέλος, το  46% θα συνεχίσει να φοράει γάντια και το 32% να φοράει μάσκα ενώ το  35% θα συνεχίσει να αποφεύγει να τα χύμα προϊόντα και το 26% να παραγγέλνει προϊόντα για παράδοση κατ’ οίκον.  ",https://www.tanea.gr/2020/04/29/economy/economy-greece/anatropi-stis-agorastikes-mas-synitheies-ti-protimoun-oi-polites-ti-tha-kanoun-meta-tin-karantina/
Greece,tanea.gr,Παιχνίδια με την πώληση της Forthnet,29 Απριλίου 2020 | 13:37,tanea.gr,"H Αlter Ego αποχώρησε, όπως είναι γνωστό, από τη διεκδίκηση της Forthnet στο παρά πέντε της υπογραφής της συμφωνίας μετά τις τρικλοποδιές που έβαλε η Alpha Bank όσον αφορά την παροχή ρευστότητας, αρνούμενη να αποδεσμεύσει λογαριασμούς εισπράξεων μεγάλων πελατών της Forthnet. Tα παράδοξα όμως στον διαγωνισμό πώλησης της πολύπαθης εταιρείας τηλεπικοινωνιών συνεχίζονται. Μετά την αποχώρηση της Alter Ego, ο σύμβουλος πώλησης της Forthnet, η Nomura, που έχει εντολή από τις πιστώτριες τράπεζες της Forthnet (Eθνική, Alpha, Πειραιώς, Αττικής) να βρει επενδυτή κάλεσε το αγγλικό private equity fund της Duet σε διαπραγματεύσεις. Η Duet διεκδικούσε τη Forthnet εδώ και οκτώ μήνες, είχε διαμορφώσει άποψη για την εταιρεία αλλά η Alter Ego είχε αποκτήσει προβάδισμα, για αυτό και είχε εισέλθει στη διαδικασία αποκλειστικών διαπραγματεύσεων με τη Nomura. Ετσι, μετά την αποχώρηση της Alter Ego η Duet φάνταζε ως το ακλόνητο φαβορί για να αποκτήσει τα δάνεια της Forthnet και να αναλάβει την εξυγίανσή της. Προσέφερε σχεδόν τα ίδια χρήματα με την Alter Ego (περίπου 41 εκατ. ευρώ) για να αγοράσει τα δάνεια των 300 εκατ. ευρώ και επιπλέον άφηνε το 36% της Forthnet που κατέχουν σήμερα οι τράπεζες στις ίδιες ώστε να επωφεληθούν στο μέλλον από το recovery της εταιρείας. Ξαφνικά κάνει την εμφάνισή του το αγγλικό fund της BC Partners και μέσω της θυγατρικής του εταιρείας τηλεπικοινωνιών United Group δηλώνει το «παρών» στη διεκδίκηση της Forthnet. Η Νomura δέχτηκε τη συμμετοχή της United για να εντείνει τον ανταγωνισμό και να πετύχει την καλύτερη προσφορά για τους εντολείς της, αν και παράγοντες της αγοράς εγείρουν ενστάσεις για αυτή την πρακτική, αφού δεν δημιουργεί συνθήκες αξιοπιστίας, καθώς όποτε εμφανίζεται ένας νέος διεκδικητής, θα εκκινεί από την αρχή ο διαγωνισμός και θα υπάρχει μια αέναη διαπραγμάτευση. Τα παράδοξα Οπως και να έχει, η United Group υπέβαλε προσφορά – στον μίνι διαγωνισμό συμμετείχε και ο όμιλος Antenna, αλλά με μη ανταγωνιστική πρόταση – και μάλιστα αξιολογήθηκε από τη Νοmura ως καλύτερη από αυτήν της Duet, με αποτέλεσμα να κληθεί η United για αποκλειστικές διαπραγματεύσεις. Και εδώ αρχίζουν τα παράδοξα. H πρόταση της United ανέρχεται σε 42 εκατ. ευρώ, δηλαδή 1 εκατ. ευρώ παραπάνω από της Duet. Εχει όμως δύο σημαντικές διαφορές σε σχέση με αυτή της Duet που αν ισχύσουν, ζημιώνουν τις πιστώτριες τράπεζες: Πρώτον, μέσα στο τίμημα των 42 εκατ. περιλαμβάνεται και το 36% των μετοχών που ελέγχουν οι τράπεζες στη Fothnet, η τρέχουσα αποτίμηση του οποίου ανέρχεται στα 22 εκατ. ευρώ. Οι τράπεζες έχουν απομειώσει στα βιβλία τους σημαντικά τη συμμετοχή τους στη Forthnet, αλλά σίγουρα δεν θα τους ήταν «βάρος» να διατηρήσουν ένα περιουσιακό στοιχείο που μπορεί στο μέλλον να τους αποδώσει έσοδα. Η δεύτερη και πιο σημαντική διαφορά είναι πως αν έπαιρνε τη Forthnet η Duet η συναλλαγή θα υπόκειτο στις εγκρίσεις από τις αρμόδιες αρχές αλλά η καθυστέρηση θα ήταν διαχειρίσιμη. Στην περίπτωση όμως της United Group η καθυστέρηση για τις τελικές υπογραφές θα είναι σημαντική, και αυτό γιατί θα απαιτηθεί η έγκριση της Ευρωπαϊκής Αρχής Ανταγωνισμού, αφού η United Group διατηρεί τον έλεγχο τηλεπικοινωνιακών εταιρειών στη Νοτιοανατολική Ευρώπη και ειδικότερα σε Κροατία, Σλοβενία, Βουλγαρία, Βοσνία, Μαυροβούνιο και Βόρεια Μακεδονία. Πρόκειται τουλάχιστον για ένα διάστημα 6 μηνών στο οποίο η Forthnet θα χρειαστεί κεφάλαια κίνησης. Η United, σύμφωνα με πληροφορίες, δεσμεύεται να χρηματοδοτήσει την εταιρεία αυτό το διάστημα αλλά με senior δάνεια. Το σημαίνει αυτό; Οτι αν η DG Comp δεν εγκρίνει τη συναλλαγή, η United Group θα απαιτήσει πίσω τα λεφτά της και η Forthnet, δηλαδή οι τράπεζες, καθώς η εταιρεία γράφει ζημιές, θα πρέπει να της τα επιστρέψουν διευρύνοντας τη δανειακή έκθεσή τους στην εταιρεία. Ενστάσεις Κατά τις ίδιες πληροφορίες, η Duet έχει αποστείλει επιστολή στη Nomura που θέτει τις παραπάνω ενστάσεις και ούτε λίγο ούτε πολύ την κατηγορεί ότι «αλληθωρίζει» προς την πλευρά της United Group και την BC Parrtners. Μάλιστα ζητεί να της κατατεθεί όλη η αλληλογραφία που έχει ανταλλάξει η Nomura με τους διεκδικητές και αναφέρει πως επιφυλάσσεται για κάθε νόμιμο δικαίωμά της. H συνέχεια αναμένεται με ενδιαφέρον, αλλά στο σημείο αυτό θα πρέπει να επισημανθεί η υποκριτική στάση του ΣΥΡΙΖΑ αλλά και μέρος του ηλεκτρονικού και έντυπου Τύπου. Ο ΣΥΡΙΖΑ είχε κάνει επερώτηση στη Βουλή όταν η Alter Ego ήταν ένα βήμα από την απόκτηση της Forthnet υποστηρίζοντας πως με 41 εκατ. ευρώ τίμημα χαρίζονται στον ιδιοκτήτη της Alter Ego κ. Ευάγγελο Μαρινάκη 300 εκατ. ευρώ δάνεια. Τώρα που και οι δύο διεκδικητές (Duet και United) προσφέρουν τα ίδια λεφτά, δεν υπάρχει καμία αντίδραση αποδεικνύοντας ότι η σπουδή τους δεν ήταν για την τύχη της εταιρείας, αλλά για να μην πάρει τη Forthnet ο Ευάγγελος Μαρινάκης.  ",https://www.tanea.gr/2020/04/29/economy/economy-greece/paixnidia-me-tin-polisi-tis-forthnet/
Greece,tanea.gr,Υγειονομικό υλικό στο Τζάνειο Νοσοκομείο παρέδωσε ο Γιάννης Μώραλης,29 Απριλίου 2020 | 23:15,tanea.gr,"Ο Δήμαρχος Πειραιά κ. Γιάννης Μώραλης και ο Πρόεδρος του Ο.Π.Α.Ν. κ. Ιωσήφ Βουράκης παρέδωσαν στο Τζάνειο Νοσοκομείο υγειονομικό υλικό,  για τη στήριξη του έργου του ιατρικού και νοσηλευτικού προσωπικού στην αντιμετώπιση της πανδημίας του κορωνοϊού. Συγκεκριμένα, προσέφεραν δύο φορητούς ηλεκτρικούς αναπνευστήρες, ιατρικά γυαλιά και μάσκες, τα οποία είναι μια δωρεά του  κ. Yasam Ayavefe στον Οργανισμό, Πολιτισμού, Αθλητισμού και Νεολαίας του Δήμου Πειραιά. Υπενθυμίζεται, ότι ο κ. Ayavefe έχει ήδη προσφέρει στον Δήμο τρόφιμα και είδη πρώτης ανάγκης, για τους ωφελούμενους της Κοινωφελούς Δημοτικής Επιχείρησης Πειραιά. Το υγειονομικό υλικό παρέλαβε  η Διοικήτρια του Τζανείου Νοσοκομείου κ. Μαρία Αρβανίτη, ο Αναπληρωτής Διοικητής κ Ηλίας Γουζούασης και  ο Διευθυντής της Α΄ χειρουργικής κλινικής του Τζανείου Νοσοκομείου και επικεφαλής της Δημοτικού Συνδυασμού «Πειραιάς – Πόλη Πρότυπο» κ. Νίκος Βλαχάκος. Ο  Δήμαρχος Πειραιά κ. Γιάννης Μώραλης, σε δήλωσή του, ευχαρίστησε τον κ. Yasam Ayavefe για τη δωρεά, λέγοντας πως οι πρωτοβουλίες για τη στήριξη του ιατρικού προσωπικού της πόλης μας εν μέσω της πανδημίας του κορωνοϊού,  είναι αναγκαίες όσο ποτέ. «Παραδώσαμε υγειονομικό υλικό με τον Πρόεδρο του Ο.Π.Α.Ν. Ιωσήφ Βουράκη στη Διοίκηση του Τζανείου Νοσοκομείου, προκειμένου να συμβάλλουμε στο δύσκολο έργο του ιατρικού και νοσηλευτικού προσωπικού, το οποίο βρίσκεται στην πρώτη γραμμή για την καταπολέμηση της πανδημίας του κορωνοϊού. Πρόσφατα προσφέραμε στα δύο νοσοκομεία της πόλης μας,  Τζάνειο  και  Μεταξά,  ασπίδες προστασίας προσώπου, τις οποίες δημιουργούμε στο Κέντρο Επιχειρηματικής Καινοτομίας για τη Γαλάζια Ανάπτυξη «Blue Lab». Κάθε πρωτοβουλία ιδιωτών και φορέων που έχει ως επίκεντρο την ενίσχυση των νοσοκομείων τα πόλης μας με υγειονομικό υλικό είναι ευπρόσδεκτη και εύχομαι η προσφορά αυτή να αποτελέσει παράδειγμα προς μίμηση. Εν μέσω υγειονομικής κρίσης, ενώνουμε ακόμα περισσότερο δυνάμεις, στηρίζοντας το έργο του ιατρικού προσωπικού της πόλης μας». Ο Πρόεδρος του Οργανισμού, Πολιτισμού, Αθλητισμού και Νεολαίας του Δήμου Πειραιά κ. Ιωσήφ Βουράκης, σε δήλωσή του, ανέφερε: «Παραδώσαμε με τον Δήμαρχο κ. Γιάννη Μώραλη στο Τζάνειο Νοσοκομείο δύο φορητούς ηλεκτρικούς αναπνευστήρες, ιατρικά γυαλιά και μάσκες. Είναι πολύ σημαντικό να είμαστε δίπλα στους γιατρούς και το νοσηλευτικό προσωπικό της χώρας, σε αυτόν τον καθημερινό αγώνα που δίνουν. Θέλω να ευχαριστήσω για άλλη μια φορά τον φίλο Yasam Ayavefe που σε αυτή την δύσκολη στιγμή για όλους μας, στέκεται αρωγός στην προσπάθειά μας για το καλύτερο δυνατό αποτέλεσμα. Είμαι σίγουρος ότι μέσα από αυτή τη δοκιμασία θα βγούμε όλοι πιο δυνατοί».  ",https://www.tanea.gr/2020/04/29/greece/ygeionomiko-yliko-sto-tzaneio-nosokomeio-paredose-o-giannis-moralis/
Greece,tanea.gr,Αγνοείται ελικόπτερο του ΝΑΤΟ ανοιχτά της Κεφαλονιάς - Πληροφορίες ότι εντοπίστηκαν τα συντρίμμια,29 Απριλίου 2020 | 21:18,tanea.gr,"Συναγερμός έχει σημάνει στην περιοχή της Κεφαλονιάς, καθώς αγνοείται καναδικό ελικόπτερο του ΝΑΤΟ. Το ελικόπτερο έχει χαθεί από τα ραντάρ και βρίσκεται σε εξέλιξη μεγάλη έρευνα για τον εντοπισμό του. Σύμφωνα με πληροφορίες, στο ελικόπτερο επέβαιναν από τρία έως έξι άτομα που αγνοούνται. Οι έρευνες εστιάζονται στο θαλάσσιο χώρο δυτικά της Κεφαλονιάς. Το ελικόπτερο πετούσε εντός του ιταλικού FIR και είχε απονηωθεί από καναδική φρεγάτα. Αναφορές γα εντοπισμό των συντριμμιών Πηγές που επικαλείται η ΕΡΤ -και δεν επιβεβαιώνονται ακόμη- κάνουν λόγο για πτώση του καναδικού ελικοπτέρου, ενώ φέρεται να έχουν εντοπιστεί τα συντρίμμια του και οι προσπάθειες να εστιάζονται τώρα στον εντοπισμό των ιπταμένων. Σύμφωνα με τις ίδιες πληροφορίες, το ελικόπτερο πετούσε εντός του ιταλικού FIR, για το λόγο αυτό στην περιοχή έχει σπεύσει ιταλική φρεγάτα. Πάντως, η Ελλάδα έχει δηλώσει έτοιμη να σπεύσει σε βοήθεια. Απωνηώθηκε από καναδική φρεγάτα Το ελικόπτερο, το οποίο απωνηώθηκε από καναδική φρεγάτα, φέρεται να ανήκε στη δύναμη που αναπτύσσεται στην περιοχή της Μεσογείου και βρισκόταν σε διαρκή επιχείρηση. Στρατιωτικές δυνάμεις βρίσκονται από την πρώτη στιγμή σε επιχείρηση αναζήτησης.  ",https://www.tanea.gr/2020/04/29/greece/agnoeitai-elikoptero-tou-nato-anoixta-tis-kefalonias/
Greece,tanea.gr,«Όχι» από το ΣτΕ στην ανέγερση κτιρίων που κρύβουν την Ακρόπολη,29 Απριλίου 2020 | 17:12,tanea.gr,"«Όχι» στην ανέγερση νέων κτιρίων με ύψος άνω των 17.50 μέτρων στην περιοχή Μακρυγιάννη, με γνώμονα την προστασία ,με γνώμονα την προστασία της Ακρόπολης, μνημείου παγκόσμιας κληρονομιάς, είπαν με δύο αποφάσεις τους οι δικαστές του Συμβουλίου της Επικρατείας, που συνεδρίασαν εν Ολομελεία με πρόεδρο την αντιπρόεδρο του Ανωτάτου Δικαστηρίου Ειρήνη Σάρπ. Συγκεκριμένα , η Ολομέλεια του Συμβουλίου της Επικρατείας με την πρώτη απόφασή της απέρριψε αίτηση ακυρώσεως κατά αποφάσεως της υπουργού Πολιτισμού με την οποία ανακλήθηκε απόφαση της ίδιας υπουργού, που είχε εγκριθεί κατά τον αρχαιολογικό νόμο η ανέγερση εννεαώροφου κτιρίου με 3 υπόγεια και δώμα με πέργκολα και ασκεπή πισίνα σε ακίνητο επί των οδών Μισαραλιώτου 7-11 και Τσάμη Καρατάση, στην περιοχή Μακρυγιάννη, εντός του κηρυγμένου αρχαιολογικού χώρου της πόλεως των Αθηνών, καθώς και η επισκευή υφισταμένου διώροφου διατηρητέου κτηρίου εντός του ακινήτου. Παράλληλα, η Ολομέλεια του ΣτΕ με δεύτερη απόφασή της απέρριψε αίτηση ακύρωσης κατά αποφάσεως του υπουργού Περιβάλλοντος, με την οποία επιβλήθηκε, για ένα έτος, αναστολή χορήγησης οικοδομικών αδειών και εκτέλεσης εργασιών για την ανέγερση κτιρίων με ύψος άνω των 17,50 μ. στην περιοχή Μακρυγιάννη-Κουκάκι εντός του κηρυγμένου αρχαιολογικού χώρου της πόλεως των Αθηνών. Με την προσβαλλομένη εν λόγω υπουργική απόφαση, όπως αναφέρει το ΣτΕ, επιδιώκεται να αποτραπεί προσωρινά η ανέγερση πολυώροφων κτιρίων κοντά στην Ακρόπολη, τα οποία υποβαθμίζουν το μνημείο και τον περιβάλλοντα χώρο του, προκειμένου η διοίκηση να επανεξετάσει το πολεοδομικό καθεστώς της περιοχής και στη συνέχεια να θεσπίσει ειδικούς όρους και περιορισμούς δόμησης για την προστασία της. Αξίζει να σημειωθεί ότι στο σκεπτικό της απόφασής του οι ανώτατοι δικαστές κρίνουν ότι «νομίμως το Κ.Α.Σ. επανεξήτασε προηγούμενη γνωμοδότησή του, με την οποία είχε θεωρήσει ότι το εννεαώροφο κτίριο δεν βλάπτει την Ακρόπολη και ότι εντάσσεται αρμονικά στο δομημένο περιβάλλον της περιοχής, και πρότεινε την ανάκληση της χορηγηθείσας εγκρίσεως, εν όψει ιδίως του νέου στοιχείου της αυτοψίας των μελών του τόσο επί τόπου όσο και από τον Ιερό Βράχο, και της διαπίστωσης ότι το κτίριο υποβαθμίζει με το ύψος και τον όγκο του την Ακρόπολη, που αποτελεί μνημείο της Παγκόσμιας Κληρονομιάς, ενώ δεν εντάσσεται και στο περιβάλλον της περιοχής διότι είναι υψηλότερο των όμορων κτιρίων πλην ενός. Εν όψει τούτου, κρίθηκε ότι νομίμως η Υπουργός Πολιτισμού ανακάλεσε την προηγούμενη έγκρισή της, και δη εντός ευλόγου χρόνου μικρότερου των επτά μηνών, για τους ανωτέρω, δημοσίου συμφέροντος, λόγους της προστασίας των μνημείων και του περιβάλλοντος της περιοχής. Ειδικότερα, κρίθηκε ότι νομίμως συνεκτιμήθηκε το σωρευτικό αποτέλεσμα από την ανέγερση ενός επί πλέον υψηλού και ογκώδους κτιρίου ως αρνητικός παράγοντας ένταξής του στην ήδη βεβαρημένη δομικώς περιοχή. Ως προς τον έλεγχο του ύψους του κτιρίου, κρίθηκε ότι εφ’ όσον το υπό ανέγερση κτίριο ευρίσκεται πλησίον μνημείου της Παγκόσμιας Κληρονομιάς και εντός αρχαιολογικού χώρου, ο έλεγχος του Υπουργού Πολιτισμού και του Κ.Α.Σ. εκτείνεται σε όλα τα στοιχεία του κτιρίου, μεταξύ των οποίων και το ύψος, αδεσμεύτως από όρους δομήσεως που καθορίζονται είτε από γενικές διατάξεις (Γ.Ο.Κ., Ν.Ο.Κ.) είτε από ειδικές διατάξεις για την προστασία αρχαιολογικών χώρων (π.δ. της 19.2-5.3.1975 περί ελέγχου υψών γύρω από την Ακρόπολη)».  ",https://www.tanea.gr/2020/04/29/greece/oxi-apo-to-ste-stin-anegersi-ktirion-pou-kryvoun-tin-akropoli/
Greece,tanea.gr,Δεν θα γίνουν οι προαγωγικές εξετάσεις - Πώς θα αξιολογηθούν οι μαθητές,29 Απριλίου 2020 | 18:51,tanea.gr,"Δεν θα διεξαχθούν οι προαγωγικές και απολυτήριες εξετάσεις, για τις τάξεις του Γυμνασίου και του Λυκείου, σύμφωνα με την ενημέρωση της υπουργού Παιδείας, Νίκης Κεραμέως για το άνοιγμα των σχολείων. Σύμφωνα με όσα είπε οι μαθητές θα προαχθούν στις επόμενες τάξεις βάσει των βαθμών των τετραμήνων. Κυρίες και κύριοι καλησπέρα σας, Η πρωτοφανής υγειονομική κρίση που διανύουμε ανέδειξε τις δυνατότητές μας για συλλογική δράση, αλληλεγγύη και κοινωνική ευθύνη, και στο χώρο της Παιδείας. Στη βάση όσων εξήγγειλε χθες ο Πρωθυπουργός, προχωρούμε τώρα στο επόμενο βήμα, την αποκλιμάκωση των μέτρων και τη σταδιακή επαναλειτουργία δομών του Υπουργείου Παιδείας και Θρησκευμάτων. Από την αρχή αυτής της κρίσης, έχουμε τονίσει ότι ακούμε προσεκτικά τους ειδικούς, τους εξαιρετικούς επιστήμονες που έχουμε το προνόμιο να μας συμβουλεύουν και να μας καθοδηγούν. Και το σχέδιο δράσης που θα σας παρουσιάσω σήμερα στηρίζεται και στην ομόφωνη απόφαση της Εθνικής Επιτροπής Προστασίας της Δημόσιας Υγείας έναντι του κορωνοϊού. Έχουμε ως Κυβέρνηση επιλέξει ένα σχέδιο συντηρητικό, πιο μετριοπαθές σε σχέση με κάποιες προτάσεις ειδικών, και ξεκινάμε μία διαδικασία δυναμική: κάθε βήμα θα αξιολογείται, και θα επανεξετάζεται αν χρειαστεί στο πλαίσιο νέων δεδομένων. Πρώτον, για την Πρωτοβάθμια, Δευτεροβάθμια Εκπαίδευση και Ειδική αγωγή: Η λειτουργία των σχολείων θα επανέλθει σταδιακά σε δύο φάσεις:Δημοτικά και ΝηπιαγωγείαΘα υπάρξουν δύο ζώνες λειτουργίας του σχολείου:Προ της έναρξης, θα σταλούν στους Διευθυντές των σχολείων οδηγίες του ΕΟΔΥ και του Υπουργείου, οι οποίες θα γνωστοποιηθούν σε εκπαιδευτικούς, μαθητές και γονείς, σχετικά με αναγκαία μέτρα προστασίας. Δεν θα διεξαχθούν προαγωγικές και απολυτήριες εξετάσεις.Λειτουργία φροντιστηρίωνΓια τα ειδικά σχολεία και τις δομές ελληνόγλωσσης εκπαίδευσης εξωτερικούΈναρξη Πανελλαδικών ΕξετάσεωνΕπαγγελματική εκπαίδευση, κατάρτιση Για τα ΙΕΚΗμερομηνία επανέναρξης της μαθητείας και των  Σχολείων Δεύτερης Ευκαιρίας ορίζεται η 18η Μαΐου.Για το θεσμό της ΜΑΘΗΤΕΙΑΣΓια τα Σχολεία Δεύτερης ΕυκαιρίαςΓια την Ανώτατη ΕκπαίδευσηΒιβλιοθήκεςΓια τους χώρους λατρείαςΕυχαριστούμε θερμά την Εκκλησία της Ελλάδος, για την εξαιρετικά υπεύθυνη στάση που επέδειξε ως προς την εφαρμογή των περιοριστικών μέτρων, ιδιαίτερα δε κατά την περίοδο του Πάσχα. Επίσης, ευχαριστούμε τους εκπροσώπους όλων των θρησκειών και δογμάτων, για την άριστη συνεργασία και τη στήριξή τους στην κοινή μας προσπάθεια. Συνεχίζεται η εξ αποστάσεως εκπαίδευση όσο δεν έχουν επαναλειτουργήσει οι εκπαιδευτικές μονάδες για μέλη της εκπαιδευτικής κοινότητας που για ειδικούς λόγους δεν μπορούν να έχουν φυσική παρουσία στις εκπαιδευτικές δομές. Θα ακολουθήσουν σχετικές διατάξεις, υπουργικές αποφάσεις και εγκύκλιοι που θα ορίζουν αναλυτικά όλες τις πτυχές αναφορικά με την επαναλειτουργία δομών του Υπουργείου Παιδείας και Θρησκευμάτων. Κλείνοντας θα ήθελα να εκφράσω τις πιο θερμές ευχαριστίες του Υπουργείου και της Κυβέρνησης, σε εκπαιδευτικούς, στελέχη εκπαίδευσης, μαθητές, σπουδαστές, φοιτητές και γονείς για τη θερμή ανταπόκριση, για τη ζέση με την οποία αγκάλιασαν το νέο εγχείρημα της εξ αποστάσεως εκπαίδευσης, για την προσαρμοστικότητά τους. Μας γεμίζουν δύναμη και αισιοδοξία. Το μάθημα συνεχίστηκε στο σπίτι για μαθητές, σπουδαστές και φοιτητές. Πήραμε, όμως, και όλοι μας ένα μάθημα ζωής. Ένα μάθημα ζωής για το πόσο πολλά μπορούμε να επιτύχουμε όλοι μαζί όταν είμαστε ενωμένοι. Σας ευχαριστώ πολύ.  ",https://www.tanea.gr/2020/04/29/greece/education/den-tha-ginoun-oi-proagogikes-eksetaseis-pos-tha-aksiologithoun-oi-mathites/
Greece,tanea.gr,Κοροναϊός: Όλο το σχέδιο για την επαναλειτουργία των σχολείων,29 Απριλίου 2020 | 18:27,tanea.gr,"Πανελλαδικές στις 15 Ιουνίου για τα Γενικά Λύκεια και η  16 Ιουνίου  για τα Επαγγελματικά Λύκεια αποφάσισε η κυβέρνηση. Όλα τα μέτρα για την επιστροφή των μαθητών στα σχολεία ανακοίνωσε πριν από λίγο η υπουργός Παιδείας Νίκη Κεραμέως η οποία τόνισε ότι θα υπάρχει δυνατότητα να μην προσμετρώνται απουσίες σε μαθητές που έχουν άτομα στην οικογένεια τους τα μπορεί να κινδυνεύσουν, ενώ δεν θα γίνουν προαγωγικές εξετάσεις στα σχολεία. Η χρήση μάσκας θα είναι προαιρετική στα σχολεία. Τα πανεπιστήμια θα επαναλειτουργήσουν στις 25 Μαίου με τα τμήματα που απαιτούν εργαστηριακά μαθήματα. Συγκεκριμένα:o Στις 11 Μαΐου επιστρέφουν στις αίθουσες οι μαθητές της Τρίτης Λυκείου.o Στις 18 Μαΐου επιστρέφουν στις αίθουσες οι μαθητές της Πρώτης & Δευτέρας Λυκείου, και του Γυμνασίου.oΠροβλέπεται η επέκταση του διδακτικού έτους για Γυμνάσια και Λύκεια μέχρι τις 12 Ιουνίου. oΗ νέα διδακτική χρονιά θα αρχίσει πιθανότατα νωρίτερα για όλους, από την 1 η  Σεπτεμβρίου. oΠαρατείνεται η αναστολή λειτουργίας. o Εξετάζεται τοανοίγματος την 1  Ιουνίου,αν είμαστε απολύτως βέβαιοι ότι η πορεία της επιδημίας βαίνει καθοδικά.oΑν τα Δημοτικά και τα Νηπιαγωγεία επαναλειτουργήσουν φέτος, εξετάζεται το ενδεχόμενο παράτασης του διδακτικού έτους ως τις 30 Ιουνίου. oΟι μαθητές θα πηγαίνουν στο σχολεία σε εκ περιτροπής υπο-τμήματα (που θα προκύψουν από τη διαίρεση του τμήματος στα δύο) με στόχο τη μείωση του συγχρωτισμού εντός της ίδιας αίθουσας. Η απόσταση μεταξύ μαθητών θα πρέπει να είναι 1,5 μ. και απώτατος αριθμός μαθητών εντός τάξης τα 15 άτομα. oΕκ περιτροπής διδασκαλία στα δύο υπο-τμήματα. Δευτέρα – Τετάρτη – Παρασκευή θα πηγαίνει σχολείο το μισό τμήμα και Τρίτη – Πέμπτη το άλλο μισό, ενώ την επόμενη εβδομάδα θα γίνεται το αντίστροφο. Τα ολιγομελή τμήματα (ως 15 άτομα) θα μπορούν να λειτουργούν καθημερινά. oΘα υπάρχει πρόγραμμα για μελέτη στο σπίτι για τις ημέρες που οι μαθητές δεν θα είναι σχολείο. oΣυνεχίζονται οι άδειες ειδικού σκοπού  και  στο δημόσιο  και  στον ιδιωτικό τομέα για γονείς με παιδιά σε εκπαιδευτικές δομές που παραμένουν σε αναστολή. oΣτα σχολεία θα υπάρχουν αντισηπτικά, θα γίνεται φυσικός εξαερισμός. Προβλέπεται καθαρισμός 2 φορές την ημέρα. oΘα προβλεφθούν διαφορετικά διαλείμματα για τους μαθητές. oΘα απαγορεύεται η λειτουργία των κυλικείων. o Θα είναι προαιρετική χρήση μάσκας  στην τάξη και στα μέσα μεταφοράς μαθητών. oΠρο της έναρξης, θα σταλούν στους Διευθυντές των σχολείων οδηγίες του ΕΟΔΥ και του Υπουργείου, οι οποίες θα γνωστοποιηθούν σε εκπαιδευτικούς, μαθητές και γονείς, σχετικά με αναγκαία μέτρα προστασίας. oΘα υπάρχει Ιδιαίτερη μέριμνα (πρόβλεψη άδειας) για εκπαιδευτικούς που εμπίπτουν στην κατηγορία ειδικών αδειών απουσίας oΘα υπάρχει η δυνατότητα μη προσμετρώμενης απουσίας για μαθητές που έχουν ειδικό λόγο (βάσει δήλωσης γονέα/κηδεμόνα περί ύπαρξης ατόμου ευπαθούς ομάδας στο σπίτι όπως έχει οριστεί από την Επιτροπή, ή περίπτωση ατόμου που νοσεί). oΘα προβλέπεται ζωντανή αναμετάδοση του μαθήματος μέσω τηλεκπαίδευσης για όσους μαθητές έχουν ειδικό λόγο απουσίας από το σχολείο. oΘα υπάρχει πρωτόκολλο ΕΟΔΥ για τη διαχείριση τυχόν συμπτωμάτων που εμφανίζονται σε μέλος της εκπαιδευτικής κοινότητας – Διαδικασία ιχνηλάτησης με διαβαθμίσεις ανάλογα με το κάθε περιστατικό. o  θα διεξαχθούν προαγωγικές και απολυτήριες εξετάσεις. oΈμφαση θα δοθεί στην κάλυψη της ύλης, κατόπιν οδηγιών του Ινστιτούτου Εκπαιδευτικής Πολιτικής. oΗ αξιολόγηση των μαθητών θα γίνει βάσει των βαθμών των τετραμήνων. oΤα φροντιστήρια θα ακολουθήσουν τη σταδιακή επαναλειτουργία της αντίστοιχης εκπαιδευτικής βαθμίδας, δηλαδή τα τμήματα της Γ’ Λυκείου ξεκινούν στις 11 Μαΐου, ενώ τα τμήματα της Α’, Β’ Λυκείου και Γυμνασίου καθώς και τα μαθήματα ξένων γλωσσών επανεκκινούν στις 18 Μαΐου. o Υπάρχει ωστόσο ισχυρή σύσταση για τηλεκπαίδευση.oΘα ισχύουντα μέτρα πρόληψης, δηλαδή η απόσταση 1,5 μέτρου μεταξύ μαθητών, και το όριο 15 μαθητών ανά τμήμα. oΓια τα ειδικά σχολεία παρατείνεται η αναστολή λειτουργίας.oΗ επαναλειτουργία των δομών ελληνόγλωσσης εκπαίδευσης εξωτερικού θα πραγματοποιείται βάσει απόφασης του συντονιστή εκπαίδευσης, ανάλογα με τις επικρατούσες συνθήκες της κάθε χώρας. oΗμερομηνία έναρξης των Πανελλαδικών ορίζεται η  15η Ιουνίου 2020  για τα Γενικά Λύκεια και η  16η Ιουνίου  για τα Επαγγελματικά Λύκεια. Θα εκδοθεί αναλυτικό πρόγραμμα προσεχώς. o Αναμένονται οδηγίες της  Εθνικής Επιτροπής Προστασίας της Δημόσιας Υγείας για επιμέρους πτυχές του τρόπου διεξαγωγής των εξετάσεων.oΗ επανέναρξη της λειτουργίας τους ορίζεται για τις 18 Μαΐου. oΙσχύει και εδώ ό περιορισμός των 15 ατόμων ανά τμήμα, με 1,5μ. ενδιάμεση απόσταση. oΠροβλέπεται η εξ αποστάσεως συμμετοχή καταρτιζομένων. oΑνάλογα με την ειδικότητα και τη δυνατότητα διεξαγωγής εργαστηριακών μαθημάτων, η λήξη του έτους κατάρτισης θα είναι η 30η Ιουνίου ή 30η Σεπτεμβρίου. o Η λήξη του έτους θα γίνει σταδιακά έως τις 15 Νοεμβρίου το αργότερο, αντί για τις 15 Σεπτεμβρίου.o Θα επιστρέψουν στις αίθουσεςοι μαθητές του Β’ κύκλου που αποφοιτούν φέτος, ξανά με το όριο των 15 ατόμων ανά τμήμα, με 1,5 μ. απόσταση. o Οι λοιποί μαθητές θα προαχθούν βάσει της περιγραφικής αξιολόγησης που είχαν λάβει προ αναστολής λειτουργίας. o Το σχολικό έτος θα λήξει στις 30 Ιουνίου. o Συνεχίζεται κανονικά η εξ αποστάσεως διδασκαλία, και με αυτόν τον τρόπο θα ολοκληρωθεί το ακαδημαϊκό εξάμηνο. o , θα υπάρχει η δυνατότητα να πραγματοποιούνται δια ζώσης εργαστηριακές και κλινικές ασκήσεις. o Επαναλειτουργία εστιών για φοιτητές κλινικών/εργαστηριακών ασκήσεων.o Οι εξετάσεις θα πραγματοποιηθούν. Αναμένεται έκδοση οδηγιών της Εθνικής Επιτροπής αναφορικά με πτυχές του τρόπου διεξαγωγής τους.o Το ακαδημαϊκό εξάμηνο θα ολοκληρωθεί κανονικά. oΔεν προβλέπεται για την ώρα η επαναλειτουργία τους. Ευχαριστούμε θερμά την Εκκλησία της Ελλάδος, για την εξαιρετικά υπεύθυνη στάση που επέδειξε ως προς την εφαρμογή των περιοριστικών μέτρων, ιδιαίτερα δε κατά την περίοδο του Πάσχα. Επίσης, ευχαριστούμε τους εκπροσώπους όλων των θρησκειών και δογμάτων, για την άριστη συνεργασία και τη στήριξή τους στην κοινή μας προσπάθεια.o Από 4 Μαΐου, οι χώροι λατρείας θα είναι ανοιχτοί για ατομική προσευχή.o Από 17 Μαΐου, οι λειτουργίες θα μπορούν να πραγματοποιούνται με συμμετοχή πιστών. o Και στις δύο αυτές περιπτώσεις, με αυστηρή τήρηση όλων των μέτρων ατομικής προστασίας και διαφύλαξης της δημόσιας υγείας, που θα αποσαφηνιστούν πάντοτε σύμφωνα με τις οδηγίες της Εθνικής Επιτροπής Προστασίας της Δημόσιας Υγείας. ",https://www.tanea.gr/2020/04/29/greece/koronaios-epektasi-tou-didaktikou-etous-mexri-tis-12-iouniou-gia-gymnasia-lykeia/
Greece,tanea.gr,Η απαξία της ζωής,29 Απριλίου 2020 | 05:00,tanea.gr,"Πολλοί ήταν εκείνοι που υπέστησαν σοκ από τις δηλώσεις του προέδρου της γερμανικής Βουλής Βόλφγκανγκ Σόιμπλε για την πανδημία. Τι είπε; «Δεν μπορούμε να εμπιστευθούμε την απόφαση αποκλειστικά στους επιδημιολόγους, αλλά πρέπει να σταθμίσουμε και τις σημαντικές οικονομικές, κοινωνικές, ψυχολογικές ή άλλες επιπτώσεις. Αν κλείσουμε τα πάντα για δύο χρόνια, οι συνέπειες θα ήταν τρομακτικές». Το καλύτερο όμως το άφησε για το τέλος: «Οταν ακούω ότι όλα υποχωρούν μπροστά στην προστασία της ανθρώπινης ζωής, πρέπει να πω ότι αυτό δεν είναι απόλυτο. Υπάρχει στάθμιση και αλληλοπεριορισμός στα ανθρώπινα δικαιώματα. Εάν υπάρχει μία απόλυτη αξία στο Σύνταγμά μας, αυτή είναι η ανθρώπινη αξιοπρέπεια. Αυτή είναι απαραβίαστη. Αλλά αυτό δεν αποκλείει ότι κάποτε θα πεθάνουμε...». Το σοκ που προκάλεσαν αυτές οι δηλώσεις ήταν μεγάλο σε πολλά μέρη στην Ευρώπη και, ως έναν βαθμό, και στην ίδια τη Γερμανία. Ομως ο Σόιμπλε είναι συνεπής με τον εαυτό του και με την πολιτική που έχει επί τόσα χρόνια ο ίδιος και η κυβέρνηση της Γερμανίας επιβάλει στην Ευρώπη. Στην πραγματικότητα, η έκπληξη θα ήταν αν έλεγε κάτι διαφορετικό από αυτό, όχι ότι το είπε. Αν υπάρχει κάποια έκπληξη, αυτή βρίσκεται στη ρητή έκφραση της αντίληψης περί συσχέτισης ανθρωπίνων δικαιωμάτων, ανθρώπινης αξιοπρέπειας και θανάτου. Υποστηρίζει απερίφραστα τη θέση ότι η ανθρώπινη αξιοπρέπεια είναι μία απόλυτη αξία, ενώ η προστασία της ζωής όχι! Τώρα, το πώς γίνεται αυτό είναι ένα ερώτημα που ούτε ο ίδιος απάντησε, αλλά ούτε και του ετέθη καν στην εν λόγω συνέντευξη. Αλλά, πραγματικά, πώς γίνεται; Η επίκληση της ανθρώπινης αξιοπρέπειας γίνεται φυσικά εκ του πονηρού: είναι μία έννοια που παίρνει πάρα πολύ «νερό». Τι σημαίνει ακριβώς; Πώς εφαρμόζεται εν προκειμένω η προστασία της; Οπότε, όλα είναι ανοιχτά. Αντιστοίχως η σχετικοποίηση της απόλυτης αυταξίας της ανθρώπινης ζωής έχει σκοπό να μειώσει τη σημασία των θανάτων: όλοι θα πεθάνουμε λέει και δεν έχει άδικο. Και συνάγει ότι αφού αυτό έτσι κι αλλιώς θα συμβεί, ε, τότε, μη... χαλάσουμε και άλλες πολιτικές. Τώρα το αν θα πεθάνουμε από την πανδημία ή από βαθύ γήρας, ε, δεν έχει και τόση σημασία... Το διά ταύτα είναι ότι πρέπει να προστατεύεται η αξιοπρέπεια γενικώς και αορίστως, αλλά όχι η ίδια η ζωή, πολύ συγκεκριμένα. Και ότι τα ανθρώπινα δικαιώματα καλά είναι, αλλά μην τρελαθούμε κιόλας... Για να το κάνει μάλιστα και πιο «πιστευτό» λέει ότι «δεν μπορούμε να κλείσουμε τα πάντα για δύο χρόνια». Ορθώς. Ποιος όμως το είπε αυτό; Και πού; Κανείς, ποτέ. Είναι καθαρή παλαιού φασιστικού τύπου προπαγάνδα. Ουδείς το σκέφτηκε, ουδείς το ζήτησε.Η Σουηδία έκανε, μόνη στον κόσμο, ανοιχτή πολιτική. Μόλις χθες η κυβέρνησή της παραδέχθηκε την πλήρη αστοχία της ως προς τους θανάτους ηλικιωμένων. Ομως δεν την έκανε με τη λογική ότι «δεν πειράζει, ας πεθάνουν όσοι είναι για να μη γίνει οικονομική ζημιά», αλλά με την πεποίθηση, σωστή ή λανθασμένη, άλλο θέμα, ότι οι πολίτες θα ακούσουν τις συστάσεις. Τα δύο διαφέρουν ριζικά μεταξύ τους. Ομως οι αντιλήψεις του Σόιμπλε προκαλούν φρίκη. Ειδικά όταν συνοδεύονται και από μία εξαιρετικά επιθετική πολιτική της γερμανικής κυβέρνησης για δωρεάν υποστήριξη των δικών της επιχειρήσεων: εκεί η υποκρισία χτυπάει κόκκινο. Η αξία γίνεται απαξία. Η φρίκη δεν έχει να κάνει μόνο με την ίδια την πανδημία, μα, κυρίως με τον αξιακό κόσμο που αυτά αντιπροσωπεύουν. Κόσμο που βρίσκεται επιθετικά στον αντίποδα του ό,τι η έννοια Ευρώπη κάποτε μπορεί να σήμαινε.",https://www.tanea.gr/print/2020/04/29/greece/i-apaksia-tis-zois/
Greece,tanea.gr,Αναστολή συμβάσεων εργασίας : Ποιος θα πληρώνει τις ασφαλιστικές εισφορές,29 Απριλίου 2020 | 14:30,tanea.gr,"Υπογράφτηκε η υπουργική Απόφαση με την οποία καθορίζεται ο τρόπος υποβολής των Αναλυτικών Περιοδικών Δηλώσεων από τους εργοδότες για το χρονικό διάστημα που ισχύουν οι αναστολές συμβάσεων εργασίας των εργαζομένων. Ειδικότερα, καθορίζεται ο τρόπος πληρωμής από το Δημόσιο των ασφαλιστικών εισφορών των εργαζομένων που αντιστοιχούν στους ονομαστικούς τους μισθούς. Ταυτόχρονα, βάσει της Υ.Α δίνεται παράταση για τον μήνα Μάρτιο -που είναι και ο πρώτος μήνας εφαρμογής των αναστολών- για την υποβολή κύριων και συμπληρωματικών Α.Π.Δ μέχρι τις 15.5.2020.  Τονίζεται ότι για το μήνα Μάρτιο η ημερομηνία έναρξης της αναστολής σύμβασης εργασίας ορίζεται αυτή που θα έχει δηλώσει ο εργοδότης στην Α.Π.Δ. Στόχος της απόφασης είναι η διευκόλυνση των επιχειρήσεων και των λογιστών μέσα από την απλούστευση των διαδικασιών και την προσαρμογή των ηλεκτρονικών υπηρεσιών του e- ΕΦΚΑ για την υποβολή ενιαίας Α.Π.Δ που θα περιλαμβάνει την κανονική εργασία και την αναστολή. Οι εργοδότες θα πληρώνουν τις εργοδοτικές εισφορές που τους αναλογούν για τις πραγματικές ημέρες εργασίας και ο Προϋπολογισμός θα καλύψει στον e-ΕΦΚΑ τις ασφαλιστικές εισφορές για τις ημέρες που βγήκαν οι εργαζόμενοι σε αναστολή σύμβασης, χωρίς περαιτέρω εμπλοκή του εργοδότη. Δήλωση Υπουργού Εργασίας & Κοινωνικών Υποθέσεων κ. Γιάννη Βρούτση: «Καθώς υλοποιείται η πρόσφατη ασφαλιστική μεταρρύθμιση 4670/2020 μέσα από την οποία «γεννήθηκε» ο νέος ηλεκτρονικός εθνικός φορέας κοινωνικής ασφάλισης e-EΦΚΑ, μπορούμε, πλέον, να αξιοποιήσουμε στο έπακρο τα ψηφιακά εργαλεία του, να καλύψουμε ασφαλιστικά τους εργαζόμενους και να διευκολύνουμε την εύρυθμη λειτουργία των επιχειρήσεων όπως κάνουμε και σήμερα με την εφαρμογή της νέας Α.Π.Δ». Ολόκληρη η απόφαση έχει ως εξής: Προσδιορισμός του κόστους των ασφαλιστικών εισφορών λόγω αναστολής συμβάσεων εργασίας και διαδικασίας χρηματοδότησής τους ΟΙ ΥΠΟΥΡΓΟΙ  ΟΙΚΟΝΟΜΙΚΩΝ & ΕΡΓΑΣΙΑΣ ΚΑΙ ΚΟΙΝΩΝΙΚΩΝ ΥΠΟΘΕΣΕΩΝΈχοντας υπόψη:ΑποφασίζουμεΤη διαδικασία προσδιορισμού του κόστους των ασφαλιστικών εισφορών λόγω αναστολής συμβάσεων εργασίας, οι οποίες καλύπτονται από τον κρατικό προϋπολογισμό και τη διαδικασία χρηματοδότησής τους, ως ακολούθως: Άρθρο 1Προσδιορισμός του κόστους των ασφαλιστικών εισφορών λόγω αναστολής συμβάσεων εργασίας σύμφωνα με  τις διατάξεις της αριθμ. 12998/232/23-3-2020 κοινής υπουργικής απόφασης (1078/Β΄/28-3-2020).Άρθρο 2Χρηματοδότηση ασφαλιστικών εισφορών από τον κρατικό προϋπολογισμόΆρθρο 3Έναρξη ισχύοςΗ ισχύς της παρούσας αρχίζει τη δημοσίευσης στην Εφημερίδα της Κυβερνήσεως.  ",https://www.tanea.gr/2020/04/29/economy/economy-greece/anastoli-symvaseon-ergasias-poios-tha-plironei-tis-asfalistikes-eisfores/
Greece,tanea.gr,Στην κυκλοφορία ανακατασκευασμένο λεωφορείο της δημοτικής συγκοινωνίας Πειραιά,29 Απριλίου 2020 | 14:21,tanea.gr,"Στην πλήρη ανακατασκευή ενός παλαιού λεωφορείου της Δημοτικής Συγκοινωνίας, το οποίο δίνεται σήμερα στην κυκλοφορία, εξυπηρετώντας τους κατοίκους της Ε΄ Δημοτικής Κοινότητας, προχώρησε ο Δήμος Πειραιά. Στο λεωφορείο πραγματοποιήθηκαν όλες οι απαραίτητες παρεμβάσεις, ενώ βάφτηκε κόκκινο, το διακριτό χρώμα της Δημοτικής Συγκοινωνίας Πειραιά. Υπενθυμίζεται, ότι ο Δήμος Πειραιά έχει ήδη ανανεώσει όλο τον στόλο της Δημοτικής Συγκοινωνίας με νέα λεωφορεία σύγχρονων προδιαγραφών, με τα οποία μετακινούνται με ασφάλεια οι δημότες. Αξίζει να σημειωθεί, ότι άμεσα ο στόλος της Δημοτικής Συγκοινωνίας Πειραιά θα ενισχυθεί με την προμήθεια 4 επιπλέον ηλεκτρικών λεωφορείων με πόρους μέσω της Ολοκληρωμένης Χωρικής Επένδυσης (Ο.Χ.Ε). Η Δημοτική Συγκοινωνία Πειραιά είναι δωρεάν για τους πολίτες. Ο Δήμαρχος Πειραιά κ. Γιάννης Μώραλης, σε δήλωσή του, τόνισε: «Πριν ένα χρόνο προχωρήσαμε στην ανανέωση του στόλου της Δημοτικής μας Συγκοινωνίας με τα νέα κόκκινα λεωφορεία, τα οποία διαθέτουν σύγχρονες παροχές και είναι φιλικά προς το περιβάλλον, ενώ άμεσα θα ενισχύσουμε τη Δημοτική μας Συγκοινωνία με 4 νέα ηλεκτρικά λεωφορεία. Στο πλαίσιο εκσυγχρονισμού οχημάτων του Δήμου μας που χρήζουν παρέμβασης, ανακατασκευάσαμε πλήρως ένα παλαιό λεωφορείο της Δημοτικής Συγκοινωνίας, προκειμένου να εξυπηρετούνται οι πολίτες που διαμένουν στις γειτονιές του Πειραιά», τόνισε ο κ. Μώραλης. Στη συνέχεια, ανέφερε πως αν και κύριο μέλημα αυτή τη δύσκολη περίοδο είναι η υλοποίηση προληπτικών και κοινωνικών δράσεων για την αντιμετώπιση της πανδημίας του κοροναϊού, η λειτουργία του Δήμου Πειραιά δεν σταματάει, επισημαίνοντας: «Στόχος της Δημοτικής Αρχής είναι να προσφέρουμε τις καλύτερες δυνατές υπηρεσίες στους δημότες μας, βελτιώνοντας την καθημερινότητα τους, προσαρμοζόμενοι στα νέα δεδομένα που εκ των πραγμάτων επιφέρει η υγειονομική κρίση. Εν μέσω πανδημίας περιορίζουμε στο ελάχιστο τις μετακινήσεις. Μένουμε σπίτι, μένουμε ασφαλείς και προστατεύουμε την υγεία μας, την υγεία των διπλανών μας και του ευρύτερου κοινωνικού συνόλου». Η Εντεταλμένη Δημοτική Σύμβουλος Δημοτικής Συγκοινωνίας κα Αλεξάνδρα-Γερασιμούλα Τουμαζάτου, σε δήλωσή της, επεσήμανε πως η ανακατασκευή των παλαιών λεωφορείων έρχεται να ενισχύσει τον ήδη υπάρχοντα σύγχρονο στόλο της Δημοτικής Συγκοινωνίας Πειραιά. «Το επόμενο χρονικό διάστημα θα ανακατασκευάσουμε κι άλλα λεωφορεία, ώστε να δώσουμε τη δυνατότητα στον κόσμο να μη χρειάζεται να παίρνει το όχημα του μέσα στον Πειραιά και να χρησιμοποιεί αυτά τα μέσα δωρεάν», τόνισε η κα Τουμαζάτου, η οποία κλείνοντας, ανέφερε ότι σε αυτή τη δύσκολη περίοδο με την πανδημία του κοροναϊού, τα λεωφορεία της Δημοτικής Συγκοινωνίας απολυμαίνονται καθημερινά, ενώ έχουν τοποθετηθεί αντισηπτικά υγρά, για την προστασία της υγείας των εργαζομένων και του επιβατικού κοινού.  ",https://www.tanea.gr/2020/04/29/greece/stin-kykloforia-anakataskeyasmeno-leoforeio-tis-dimotikis-sygkoinonias-peiraia/
Greece,tanea.gr,Κύπρος: Το βράδυ το διάγγελμα Αναστασιάδη για τη χαλάρωση των μέτρων,29 Απριλίου 2020 | 14:58,tanea.gr,"Ο Πρόεδρος της Δημοκρατίας Νίκος Αναστασιάδης θα απευθυνθεί απόψε στις 8.30 μ.μ. με διάγγελμα στον κυπριακό λαό, αναφέρεται σε γραπτή δήλωση του κυβερνητικού εκπροσώπου Κυριάκου Κούσιου. Κατά το διάγγελμα, ο πρόεδρος Αναστασιάδης αναμένεται να προβεί σε ανακοινώσεις για τις αποφάσεις σχετικά με τη σταδιακή χαλάρωση των περιοριστικών μέτρων που έχουν ληφθεί λόγω του νέου κοροναϊού. Η συνεδρία του υπουργικού συμβουλίου, που ξεκίνησε στις 11.30 υπό την προεδρία του προέδρου Αναστασιάδη και όπου αναμένεται να ληφθούν οριστικές αποφάσεις για τη σταδιακή άρση των περιοριστικών μέτρων και την επανεκκίνηση της οικονομίας, είναι ακόμη σε εξέλιξη  ",https://www.tanea.gr/2020/04/29/greece/kypros-to-vrady-to-diaggelma-anastasiadi-gia-ti-xalarosi-ton-metron/
Greece,tanea.gr,Τέλος οι καφέδες και τα περιοδικά στα κέντρα αισθητικής,29 Απριλίου 2020 | 15:57,tanea.gr,"Πρωτοφανή και πρωτόγνωρα θα είναι τα μέτρα που θα ισχύσουν σε κομμωτήρια και κέντρα αισθητικής, επιχειρήσεις που θα είναι στην πρώτη γραμμή του σχεδίου άρσης των μέτρων. Πέραν του ότι είναι δεδομένο πως τόσο οι πελάτες όσο και οι εργαζόμενοι θα πρέπει να φορούν υποχρεωτικά μάσκα εντός των επιχειρήσεων, ενώ οι δεύτεροι θα πρέπει να προμηθευτούν και γάντια, τα οποία θα αλλάζουν σε κάθε πελάτη, υπάρχουν κι άλλα σημαντικά μέτρα που δεν έχουν γίνει γνωστά ακόμη. Σύμφωνα με πληροφορίες του in.gr, στα κέντρα αισθητικής αλλά και στα κομμωτήρια θα αποτελεί όπως είναι φυσικό παρελθόν οποιαδήποτε εξυπηρέτηση πέραν από τη βασική φροντίδα για την οποία έκλεισε ραντεβού ο πελάτης. Συγκεκριμένα, οι εργαζόμενοι του κλάδου δεν θα μπορούν πια να προσφέρουν καφέ ή κάποιο αφέψημα στους πελάτες όπως γινόταν στην προ κοροναϊού εποχή, έτσι ώστε να αποφευχθεί η πιθανότητα αφαίρεσης της μάσκας από την πλευρά του πελάτη. Ωστόσο σύμφωνα με πληροφορίες θα πρέπει και ο πελάτης να λάβει κάποια μέτρα πριν εισέλθει στο κατάστημα. Ειδικότερα όπως θα γίνει γνωστό και με σχετική εγκύκλιο, οι πελάτες που θα επισκέπτονται κομμωτήρια αλλά και κέντρα αισθητικής δεν θα πρέπει να έχουν μαζί τους σακούλες από άλλα καταστήματα, παρά μόνο την τσάντα τους με τα απαραίτητα. Επίσης αντικείμενα, όπως το κινητό τηλέφωνο, το οποίο πολλοί συνήθιζαν να αφήνουν πάνω επιφάνειες, θα παραμένει στην τσάντα του πελάτη. Τέλος τα περιοδικά που ουκ ολίγες κυρίες συνήθιζαν να ξεφυλλίζουν την ώρα που ο επαγγελματίες φρόντιζαν τα μαλλιά ή τα άκρα τους θα εξαφανιστούν από όλα τα μαγαζιά για τους ευνόητους λόγους.  ",https://www.tanea.gr/2020/04/29/greece/telos-oi-kafedes-kai-ta-periodika-sta-kentra-aisthitikis/
Greece,tanea.gr,Δίχτυ προστασίας από τον δήμο Αθηναίων για άτομα με αυτισμό,7 Απριλίου 2020 | 22:15,tanea.gr,"Ειδική τηλεφωνική γραμμή ψυχολογικής υποστήριξης ατόμων με αυτισμό και των οικογενειών τους, έθεσε σε λειτουργία ο δήμος Αθηναίων. Πρόκειται για τον αριθμό τηλεφωνικής γραμμής, 2103637365, ο οποίος λειτουργεί από Δευτέρα έως Παρασκευή, από τις 9 το πρωί έως τις 6 το απόγευμα. Σύμφωνα με την ανακοίνωση του δήμου, οι ψυχολόγοι και κοινωνικοί λειτουργοί οι οποίοι απαντούν σε αυτές τις γραμμές, θα μπορούν στο εξής να γίνονται δέκτες προβλημάτων οικογενειών, των οποίων μέλη βιώνουν διαταραχές του αυτιστικού φάσματος. Στη συνέχεια θα ενημερώνουν τους ενδιαφερόμενους για τους τρόπους με τους οποίους μπορούν να απευθυνθούν στον Ελληνικό Σύλλογο για το Σύνδρομο Asperger, ο οποίος σε μια κίνηση ανθρωπιάς και αλληλοβοήθειας, έθεσε στην διάθεση του δήμου Αθηναίων την επιστημονική του ομάδα, προκειμένου να προσφέρει μια πολύ σημαντική υπηρεσία σε όσους την έχουν ανάγκη. «Σε αυτές τις στιγμές, έχει σημασία να στηρίξουμε με όλες τις δυνάμεις μας, τους ανθρώπους εκείνους, που ο εγκλεισμός επιβαρύνει την υγεία τους» δήλωσε μεταξύ άλλων ο δήμαρχος Αθηναίων, Κώστας Μπακογιάννης.  ",https://www.tanea.gr/2020/04/07/greece/dixty-prostasias-apo-ton-dimo-athinaion-gia-atoma-me-aytismo/
Greece,tanea.gr,Ελληνική Αναπτυξιακή Τράπεζα: Από την Τρίτη κεφάλαια κίνησης στην αγορά,27 Απριλίου 2020 | 17:10,tanea.gr,"Ανοίγει από αύριο Τρίτη 28 Απριλίου η «κάνουλα» για τη χρηματοδότηση και της αγοράς καθώς η Ελληνική Αναπτυξιακή Τράπεζα ξεκινάει να διαθέτει προς τις επιχειρήσεις το νέο χρηματοδοτικό προϊόν παροχής κεφαλαίων κίνησης με πλήρη επιδότηση επιτοκίου. Σύμφωνα το υπουργείο Ανάπτυξης και Επενδύσεων με εξαιρετικά σύντομες διαδικασίες, οι τράπεζες πρόκειται να προχωρήσουν στη χορήγηση δανείων κεφαλαίου κίνησης προς τις επιχειρήσεις που έχουν τεθεί σε αναστολή ή περιορισμό της λειτουργίας τους εξαιτίας της πανδημίας Covid-19 και οι οποίες περιλαμβάνοντα στους επιλέξιμους ΚΑΔ που έχει ανακοινώσει το Υπουργείο Οικονομικών. Το επιτόκιο των δανείων θα επιδοτείται κατά 100% για τα δύο πρώτα χρόνια από τους πόρους του Ταμείου Επιχειρηματικότητας ΤΕΠΙΧ ΙΙ, με βασική προϋπόθεση για την επιδότηση επιτοκίου να είναι η διατήρηση των θέσεων εργασίας τουλάχιστον κατά τα δύο πρώτα έτη της διάρκειας επιδότησης του δανείου. Οι αιτήσεις για το νέο δανειοδοτικό προϊόν, προς τις Τράπεζες, ξεκινούν αύριο, μέσω του Πληροφοριακού Συστήματος Κρατικών Ενισχύσεων (www.ependyseis.gr). Οι ενδιαφερόμενοι μπορούν να υποβάλλουν αιτήσεις και να λαμβάνουν πληροφορίες μέσω της ηλεκτρονικής σελίδας της Ελληνικής Αναπτυξιακής Τράπεζας (http://www.etean.gr/PublicPages/HomePage.aspx). Όπως δήλωσε ο υπουργός Ανάπτυξης και Επενδύσεων, Άδωνις Γεωργιάδης η Κυβέρνηση παραμένει σταθερά προσανατολισμένη στην ενίσχυση της επιχειρηματικότητας στην Ελλάδα για την αντιμετώπιση των δυσκολιών που έχει φέρει ο Covid-19. «Για αυτό και παρέχουμε άμεσα ένα εξαιρετικά ευέλικτο χρηματοδοτικό εργαλείο χρηματοδότησης των επιτοκίων των επιχειρήσεων για δύο χρόνια, έτσι ώστε να διατηρήσουμε ζωντανές τις θέσεις εργασίας και ζωντανές τις επιχειρήσεις. Θα παρακολουθούμε στενά την εφαρμογή από τις τράπεζες του συγκεκριμένου δανειοδοτικού εργαλείου».  ",https://www.tanea.gr/2020/04/27/economy/economy-greece/elliniki-anaptyksiaki-trapeza-apo-tin-triti-kefalaia-kinisis-stin-agora/
Greece,tanea.gr,Ακίνητα : Νομιμοποίηση με μεταφορά συντελεστή δόμησης,28 Απριλίου 2020 | 07:18,tanea.gr,"Τη δυνατότητα να χρησιμοποιηθεί το πολεοδομικό «εργαλείο» της μεταφοράς του συντελεστή δόμησης στην πλήρη νομιμοποίηση ακινήτων που δεν έχουν οικοδομική άδεια διερευνούν από το υπουργείο Περιβάλλοντος. Σήμερα, με βάση τα όσα προβλέπονται, τα αυθαίρετα που δεν έχουν καμία οικοδομική άδεια ή έχουν υπέρβαση - τουλάχιστον - κατά 40% στην κάλυψη και στη δόμηση ή καθ' ύψος πάνω από 20% (δηλαδή τα αυθαίρετα κτίσματα που ανήκουν στη λεγόμενη κατηγορία 5) τακτοποιούνται κατά 30 χρόνια. Μάλιστα, με τις νέες νομοθετικές πρωτοβουλίες που ανακοινωθήκαν στις αρχές του έτους - και που τυπικά, εκτός απροόπτου, αναμένεται να τεθούν σε εφαρμογή από το φθινόπωρο -, προβλέπεται να μην τακτοποιούνται τα ακίνητα με μεγάλες πολεοδομικές παραβάσεις μετά την 30η Ιουνίου 2020. «ΤΑ ΝΕΑ» παρουσιάζουν τους βασικούς άξονες του σχεδιασμού με την αξιοποίηση της μεταφοράς συντελεστή δόμησης και στη νομιμοποίηση αυτών των ακινήτων. Η ρύθμιση αυτή θα ενταθεί στο σχέδιο νόμου για θέματα χωροταξίας - πολεοδομίας που βρίσκεται στο τελικό στάδιο προετοιμασίας. Την ίδια ώρα, από το υπουργείο Περιβάλλοντος δηλώνουν πως αυτό θα γίνει μόνο αν δεν υπάρξουν ενδεχόμενα προβλήματα συνταγματικότητας, τα οποία ακόμη εξετάζονται. Οπως εξηγούν από το υπουργείο Περιβάλλοντος, αυτή τη στιγμή είναι σε αναζήτηση Ζωνών Υποδοχής (για τη μεταφορά συντελεστή δόμησης) στους δήμους που είναι αναγκαία προϋπόθεση προκειμένου να λειτουργήσει το νέο πολεοδομικό «εργαλείο». Κι αυτό θα γίνει, μέσω ενός προγράμματος που έχει εξασφαλίσει χρηματοδότηση από το Πράσινο Ταμείο και το οποίο θα προκηρυχτεί μέσα στο επόμενο δίμηνο, με αντικείμενο τη γρήγορη θέσπιση Ζωνών Υποδοχής σε εντός σχεδίου περιοχές, όπως σε περικεντρικές της Αθήνας, της Θεσσαλονίκης κι άλλων μεγάλων πόλεων, αλλά και τουριστικά αναπτυσσόμενες περιοχές.Εκτός σχεδίου περιοχές Για τις εκτός σχεδίου περιοχές διερευνάται η δυνατότητα χρήσης της μεταφοράς συντελεστή δόμησης, αλλά χωρίς, μέχρι στιγμής, απόφαση. Κατά τις ίδιες πηγές, εκ των πραγμάτων, τα ακίνητα αυτά που βρίσκονται εντός των Ζωνών Υποδοχής Συντελεστή Δόμησης θα νομιμοποιούνται. «Το ζήτημα που διερευνούμε είναι αν θα μπορέσουμε να λύσουμε το πρόβλημα για όσα ακίνητα βρίσκονται εκτός των Ζωνών Υποδοχής στους δήμους», λένε από το υπουργείο. Ο σχεδιασμός προβλέπει οι Ζώνες Υποδοχής να μην είναι πολεοδομικά επιβαρυμένες περιοχές. Σήμερα, γενικά είναι σε εκκρεμότητα 3.837 τίτλοι δικαιώματος μεταφοράς συντελεστή δόμησης, οι οποίοι αντιστοιχούν σε 428.602 τετραγωνικά μέτρα μεταφερόμενης επιφάνειας. Συνολικά έχουν εκδοθεί 19.763 τίτλοι (έγκυροι και άκυροι σήμερα). Και η συνολική επιφάνεια που αντιστοιχεί στους αρχικούς τίτλους είναι 1.125.815 τετραγωνικά μέτρα. Οι εκκρεμείς τίτλοι θα ενεργοποιηθούν, επίσης, με τον καθορισμό των Ζωνών Υποδοχής Συντελεστή και με τη λειτουργία της Ψηφιακής Τράπεζας Γης.Μέσα στο χρόνο Οπως επισημαίνει, μιλώντας στα «ΝΕΑ», ο υφυπουργός Περιβάλλοντος και Ενέργειας Δημήτρης Οικονόμου «ύστερα από δεκαετίες ατελέσφορων προσπαθειών για τη χρησιμοποίηση και στη χώρα μας της μεταφοράς συντελεστή (δικαιωμάτων) δόμησης, ενός πολύτιμου εργαλείου που χρησιμοποιείται στην πλειονότητα των αναπτυγμένων χωρών, μέσα στον χρόνο θα λειτουργήσει το εργαλείο αυτό και στην Ελλάδα. Προς όφελος του αστικού περιβάλλοντος και της ποιότητας ζωής, και ταυτόχρονα επιτρέποντας την εξισορρόπηση προσφοράς και ζήτησης οικοδομήσιμης γης και όχι μόνο με κανονιστικά μέτρα αλλά και με αξιοποίηση των χωροθετικών τάσεων της αγοράς ακινήτων».  ",https://www.tanea.gr/2020/04/28/economy/economy-greece/akinita-nomimopoiisi-me-metafora-syntelesti-domisis/
Greece,tanea.gr,Όμιλος Olympia: Δωρεά ύψους 2 εκ. ευρώ για την αντιμετώπιση του COVID-19,29 Απριλίου 2020 | 18:32,tanea.gr,"Με αίσθημα ευθύνης ο  , ιδρύσεως Πάνου Γερμανού, προχωρά σε δωρεά ιατρικού και τεχνολογικού εξοπλισμού ύψους  2 εκατ. ευρώ  σε συνεργασία με τα  Υπουργεία Παιδείας και Υγείαςμε στόχο την αντιμετώπιση του COVID-19 . Η δωρεά θα υλοποιηθεί μέσα από τις εταιρείες-μέλη του,  Public-  και  SUNLIGHT . Συγκεκριμένα, η εταιρεία Public - MediaMarkt  θα παραδώσει 3.230 συσκευές τεχνολογίας (laptops και tablets κ.α.) και οικιακές συσκευές στα δημόσια σχολεία ευάλωτων οικονομικά περιοχών, σε 6 νοσοκομεία αναφοράς (Σωτηρία, Ευαγγελισμός, Παμμακάριστος, ΑΧΕΠΑ – Πανεπιστημιακό Γενικό Νοσοκομείο Θεσσαλονίκης, Πανεπιστημιακό Γενικό Νοσοκομείο Πατρών, Πανεπιστημιακό Γενικό Νοσοκομείο Ηρακλείου), στο νοσοκομείο Παίδων «Αγλαΐα Κυριακού» και σε 20 δομές προστασίας και φιλοξενίας παιδιών. Ομοίως, η SUNLIGHT θα παραδώσει ιατρικό εξοπλισμό στο Γενικό Νοσοκομείο Ξάνθης, στο «Σισμανόγλειο» Γενικό Νοσοκομείο Κομοτηνής και στο Γενικό Νοσοκομείο Καβάλας. Παράλληλα, θα προσφέρει 770 laptops στα συνολικά 364 δημόσια σχολεία πρωτοβάθμιας και δευτεροβάθμιας εκπαίδευσης στους δήμους Καβάλας, Ξάνθης, Τοπείρου Μύκης, Αβδήρων και Κομοτηνής. Τέλος, θα υποστηρίξει με τεχνολογικό εξοπλισμό τη λειτουργία τοπικών φορέων σε Ξάνθη και Κομοτηνή. Επιπροσθέτως, ο Όμιλος Olympia έχει ενημερώσει το Υπουργείο Υγείας για τη διάθεση του ποσού των €500.000 με σκοπό την αγορά τεστ ανίχνευσης του COVID-19 -όποτε αυτά εγκριθούν από τις αρμόδιες Επιτροπές.Η υλοποίηση της δωρεάς προς τα Υπουργεία Παιδείας και Υγείας θα υποστηριχθεί  από την Deloitte και το Σωματείο Επιχειρηματικότητας Νέων/Junior Achievement Greece. Μέρος της δωρεάς θα ενισχύσει το Πρόγραμμα «Ψηφιακό Σχολείο για Όλους» του Ιδρύματος Μποδοσάκη που στοχεύει στην ισότιμη πρόσβαση στη σύγχρονη εκπαίδευση. Η διαδικασία της δωρεάς προς τους κοινωφελείς φορείς παιδικής πρόνοιας της χώρας υποστηρίζεται από το μη κερδοσκοπικό σωματείο ΔΕΣΜΟΣ.  ",https://www.tanea.gr/2020/04/29/greece/omilos-olympia-dorea-ypsous-2-ek-eyro-gia-tin-antimetopisi-tou-covid-19/
Greece,tanea.gr,Προϋπολογισμός : Μείωση εσόδων λόγω κοροναϊόυ,27 Απριλίου 2020 | 17:36,tanea.gr,"Η πανδημία του κοροναϊού και η αναγκαστική λήψη έκτακτων μέτρων ενίσχυσης επιχειρήσεων και εργαζομένων αφήνουν το πρώτο αποτύπωμα στα δημόσια οικονομικά. Όπως προκύπτει από τα στοιχεία εκτέλεσης του κρατικού προϋπολογισμού, εμφανίζεται έλλειμμα ύψους 1,822 δισ. ευρώ για την περίοδο Ιανουαρίου-Μαρτίου, αυξημένο έναντι του στόχου, αλλά και του ελλείμματος το αντίστοιχο διάστημα του 2019 (768 εκατ. ευρώ). Το πρωτογενές πλεόνασμα μειώθηκε στα 494 εκατ. ευρώ, από 1,443 δισ. ευρώ την ίδια περίοδο του 2019. Παραμένει ωστόσο υψηλότερο έναντι του στόχου (426 εκατ. ευρώ). Τα αποτελέσματα αυτά οφείλονται στη μείωση των εσόδων κατά 165 εκατ. ευρώ ή 1,5% έναντι του στόχου που είχε καταγραφεί στον Προϋπολογισμό 2020, μείωση που θα ήταν μεγαλύτερη εάν το Μάρτιο δεν είχαν «βάλει πλάτη» το μέρισμα από την Τράπεζα της Ελλάδος, ύψους 779 εκατ. ευρώ και τα κέρδη από τα ελληνικά ομόλογα που διακρατά το ευρωσύστημα (ANFAs & SMPs) ύψους 251 εκατ. ευρώ, έσοδα τα οποία μάλιστα αναμένονταν τον Απρίλιο. Ειδικότερα, όπως αναφέρει το υπουργείο Οικονομικών «τον Μάρτιο 2020 το σύνολο των καθαρών εσόδων του κρατικού προϋπολογισμού ανήλθε στα 3.546 εκατ. ευρώ αυξημένο κατά 303 εκατ. ευρώ σε σχέση με τον μηνιαίο στόχο.» Η αύξηση αυτή «οφείλεται κυρίως στο γεγονός ότι τον Μάρτιο 2020 εισπράχτηκε ποσό 779 εκατ. ευρώ (528 εκατ. ευρώ αποτυπώνεται στην κατηγορία «Λοιποί φόροι επί παραγωγής» και 251 εκατ. ευρώ περιλαμβάνεται στην κατηγορία «Μεταβιβάσεις») που αφορά μέρισμα από την Τράπεζα της Ελλάδος και τα έσοδα από ANFAs & SMPs, που είχε αρχικά εκτιμηθεί ότι θα εισπραχθεί τον Απρίλιο 2020». Σύμφωνα με τα στοιχεία εκτέλεσης του κρατικού προϋπολογισμού, σε τροποποιημένη ταμειακή βάση, για την περίοδο του Ιανουαρίου – Μαρτίου 2020, παρουσιάζεται έλλειμμα στο ισοζύγιο του κρατικού προϋπολογισμού ύψους 1.822 εκατ. ευρώ έναντι στόχου για έλλειμμα 1.782 εκατ. ευρώ που έχει περιληφθεί για το αντίστοιχο διάστημα του 2020 στην εισηγητική έκθεση του Προϋπολογισμού 2020, και ελλείμματος 768 εκατ. ευρώ το αντίστοιχο διάστημα του 2019. Το πρωτογενές αποτέλεσμα διαμορφώθηκε σε πλεόνασμα ύψους 494 εκατ. ευρώ, έναντι στόχου για πρωτογενές πλεόνασμα 426 εκατ. ευρώ και πρωτογενούς πλεονάσματος 1.443 εκατ. ευρώ για την ίδια περίοδο το 2019. Το ύψος των καθαρών εσόδων του κρατικού προϋπολογισμού ανήλθε σε 11.103 εκατ. ευρώ, παρουσιάζοντας μείωση κατά 165 εκατ. ευρώ ή 1,5% έναντι του στόχου που έχει περιληφθεί στην εισηγητική έκθεση του προϋπολογισμού 2020. Παρατηρείται μία μείωση των εσόδων σε σχέση με τα εμφανιζόμενα ποσά στο προσωρινό δελτίο εκτέλεσης κρατικού προϋπολογισμού Μαρτίου 2020, ύψους 101 εκατ. ευρώ, η οποία οφείλεται: (α) σε τεχνικό πρόβλημα μη καταχώρισης ποσού 60 εκατ. ευρώ στους Αναλυτικούς Λογαριασμούς Εσόδων (ΑΛΕ) και συγκεκριμένα στην κατηγορία «Φόροι» κατά το μήνα Μάρτιο 2020. Το ανωτέρω ποσό θα εμφανιστεί στους ορθούς ΑΛΕ κατά την έκδοση του δελτίου εκτέλεσης κρατικού προϋπολογισμού μηνός Απριλίου σε σωρευτική βάση και (β) σε λανθασμένη καταχώριση ποσού 41 εκατ. ευρώ στο προσωρινό δελτίο η οποία αντιλογίστηκε. Τα συνολικά έσοδα του κρατικού προϋπολογισμού ανήλθαν σε 12.161 εκατ. ευρώ, μειωμένα κατά 91 εκατ. ευρώ ή 0,7% έναντι του στόχου. Ποιοι φόροι υπεραπέδωσαν Ειδικότερα, την περίοδο Ιανουαρίου-Μαρτίου 2020 αύξηση έναντι του στόχου παρατηρήθηκε στις εξής κύριες κατηγορίες εσόδων: α) Λοιποί φόροι επί συγκεκριμένων υπηρεσιών κατά 16 εκατ. ευρώ ή 3,4%, β) Λοιποί φόροι επί παραγωγής κατά 550 εκατ. ευρώ ή 989,7%, στους οποίους περιλαμβάνεται μέρισμα ύψους 528 εκατ. ευρώ από την Τράπεζα της Ελλάδας που είχε αρχικά εκτιμηθεί ότι θα εισπραχθεί τον Απρίλιο 2020. γ) Λοιποί τρέχοντες φόροι κατά 28 εκατ. ευρώ ή 8,6%, εκ των οποίων : Φόροι οχημάτων κατά 53 εκατ. ευρώ ή 60,6%, δ) Μεταβιβάσεις κατά 226 εκατ. ευρώ ή 23,7%, στις οποίες περιλαμβάνονται έσοδα ύψους 251 εκατ. ευρώ από ANFAs & SMPs, που είχε αρχικά εκτιμηθεί ότι θα εισπραχθούν τον Απρίλιο 2020. ε) Λοιπά τρέχοντα έσοδα κατά 49 εκατ. ευρώ ή 12,8%. Ποιοι φόροι δεν απέδωσαν τα αναμενόμενα Μειωμένα έναντι του στόχου την ίδια περίοδο ήταν τα έσοδα στις κάτωθι βασικές κατηγορίες: α) ΦΠΑ στα πετρελαιοειδή και στα παράγωγα αυτών κατά 65 εκατ. ευρώ ή 13,4%, β) ΦΠΑ λοιπών προϊόντων και υπηρεσιών κατά 248 εκατ. ευρώ ή 6,8 %, γ) ΕΦΚ ενεργειακών προϊόντων κατά 74 εκατ. ευρώ ή 7,0%, δ) Φόροι ταξινόμησης οχημάτων κατά 12 εκατ. ευρώ ή 17,4%, ε) Τακτικοί φόροι ακίνητης περιουσίας κατά 34 εκατ. ευρώ ή 8,3%, εκ των οποίων : ΕΝΦΙΑ κατά 33 εκατ. ευρώ ή 8,4%, στ) Φόρος εισοδήματος πληρωτέος από Φυσικά Πρόσωπα (ΦΠ) κατά 131 εκατ. ευρώ ή 5,6%, ζ) Πωλήσεις αγαθών και υπηρεσιών κατά 44 εκατ. ευρώ ή 27,8%, η) Πωλήσεις παγίων περιουσιακών στοιχείων κατά 313 εκατ. ευρώ ή 99,5%. Οι επιστροφές εσόδων ανήλθαν σε 1.058 εκατ. ευρώ, αυξημένες κατά 74 εκατ. ευρώ από το στόχο (984 εκατ. ευρώ). Τα έσοδα του Προϋπολογισμού Δημοσίων Επενδύσεων (ΠΔΕ) ανήλθαν σε 906 εκατ. ευρώ, μειωμένα κατά 92 εκατ. ευρώ έναντι του στόχου. Οι δαπάνες του κρατικού προϋπολογισμού για την περίοδο Ιανουαρίου-Μαρτίου 2020 ανήλθαν στα 12.926 εκατ. ευρώ και παρουσιάζονται μειωμένες κατά 125 εκατ. ευρώ έναντι του στόχου (13.050 εκατ. ευρώ). Οι κυριότερες αιτίες της εμφανιζόμενης απόκλισης είναι: α) η υποεκτέλεση των δαπανών αποκτήσεων παγίων περιουσιακών στοιχείων κατά 98 εκατ. ευρώ και β) η υποεκτέλεση σε άλλες μείζονες κατηγορίες δαπανών οι οποίες τροφοδοτήθηκαν με ανάλωση μέρους του αποθεματικού. Με αντίρροπο χαρακτήρα (αυξημένη δαπάνη σε σχέση με τον στόχο) κινήθηκαν οι πληρωμές για τόκους κατά 109 εκατ. ευρώ. Οι δαπάνες του κρατικού προϋπολογισμού για την περίοδο του Ιανουαρίου-Μαρτίου 2020 παρουσιάζονται αυξημένες σε σχέση με την αντίστοιχη περίοδο του 2019 κατά 172 εκατ. ευρώ, κυρίως λόγω των δαπανών στο σκέλος του ΠΔΕ, το οποίο παρουσίασε αυξημένη δαπάνη κατά 264 εκατ. ευρώ σε σχέση με την αντίστοιχη περσινή περίοδο. Στοιχεία Μαρτίου Ειδικότερα, τον Μάρτιο 2020 το σύνολο των καθαρών εσόδων του κρατικού προϋπολογισμού ανήλθε στα 3.546 εκατ. ευρώ αυξημένο κατά 303 εκατ. ευρώ σε σχέση με τον μηνιαίο στόχο. Η αύξηση αυτή οφείλεται κυρίως στο γεγονός ότι τον Μάρτιο 2020 εισπράχτηκε ποσό 779 εκατ. ευρώ (528 εκατ. ευρώ αποτυπώνεται στην κατηγορία «Λοιποί φόροι επί παραγωγής» και 251 εκατ. ευρώ περιλαμβάνεται στην κατηγορία «Μεταβιβάσεις») που αφορά μέρισμα από την Τράπεζα της Ελλάδος και τα έσοδα από ANFAs & SMPs, που είχε αρχικά εκτιμηθεί ότι θα εισπραχθεί τον Απρίλιο 2020. Τα συνολικά έσοδα του κρατικού προϋπολογισμού ανήλθαν σε 3.882 εκατ. ευρώ, αυξημένα έναντι του μηνιαίου στόχου κατά 299 εκατ. ευρώ. Οι κυριότερες κατηγορίες εσόδων στις οποίες σημειώθηκε  αύξηση έναντι του στόχου  τον Μάρτιο 2020, είναι οι κάτωθι: α) ΕΦΚ καπνικών προϊόντων κατά 13 εκατ. ευρώ, β) Λοιποί φόροι επί παραγωγής κατά 523 εκατ. ευρώ, γ) Φόρος εισοδήματος πληρωτέος από Φυσικά Πρόσωπα (ΦΠ) κατά 33 εκατ. ευρώ, δ) Μεταβιβάσεις κατά 524 εκατ. ευρώ. Αντίθετα,  μειωμένες έναντι του στόχου  ήταν τον Μάρτιο 2020 κυρίως οι εξής κατηγορίες εσόδων: α) ΦΠΑ στα πετρελαιοειδή και στα παράγωγα αυτών κατά 48 εκατ. ευρώ, β) ΦΠΑ λοιπών προϊόντων και υπηρεσιών κατά 235 εκατ. ευρώ, γ) ΕΦΚ ενεργειακών προϊόντων κατά 51 εκατ. ευρώ, δ) Φόροι ταξινόμησης οχημάτων κατά 10 εκατ. ευρώ, ε) Φόροι κεφαλαίου κατά 10 εκατ. ευρώ, στ) Λοιποί τρέχοντες φόροι κατά 28 εκατ. ευρώ, ζ) Πωλήσεις αγαθών και υπηρεσιών κατά 40 εκατ. ευρώ, η) Λοιπά τρέχοντα έσοδα κατά 42 εκατ. ευρώ εκ των οποίων : Eπιστροφές δαπανών κατά 15 εκατ. ευρώ, θ) Πωλήσεις παγίων περιουσιακών στοιχείων κατά 313 εκατ. ευρώ. Τα έσοδα του ΠΔΕ ανήλθαν σε 475 εκατ. ευρώ, αυξημένα κατά 250 εκατ. ευρώ έναντι του μηνιαίου στόχου. Οι επιστροφές εσόδων του Μαρτίου 2020 ανήλθαν σε 335 εκατ. ευρώ, σημειώνοντας μείωση κατά 4 εκατ. ευρώ έναντι του μηνιαίου στόχου (339 εκατ. ευρώ). Οι δαπάνες του κρατικού προϋπολογισμού για την περίοδο του Μαρτίου 2020 ανήλθαν στα 4.262 εκατ. ευρώ και παρουσιάζονται αυξημένες κατά 50 εκατ. ευρώ έναντι του στόχου (4.212 εκατ. ευρώ).  ",https://www.tanea.gr/2020/04/27/economy/economy-greece/proypologismos-meiosi-esodon-logo-koronaioy/
Greece,tanea.gr,Προσφορά πασχαλινών γευμάτων σε ευπαθείς ομάδες του δήμου Πειραιά,18 Απριλίου 2020 | 15:55,tanea.gr,"Πασχαλινά γεύματα σε άπορες οικογένειες που υποστηρίζονται από την ΚΟ.Δ.Ε.Π., προσφέρει σήμερα και αύριο, Κυριακή του Πάσχα ο Δήμος Πειραιά, στο πλαίσιο στήριξης των συνανθρώπων μας που έχουν ανάγκη αυτές τις Άγιες Ημέρες. Τα πασχαλινά γεύματα είναι μια προσφορά της Περιφέρειας Αττικής, προκειμένου να ενισχυθούν περαιτέρω  οι κοινωνικές υπηρεσίες που παρέχουν οι Δήμοι. Είναι χαρακτηριστικό ότι σήμερα θα διανεμηθούν από την Κοινωφελή Δημοτική Επιχείρηση Πειραιά 1.000 μερίδες με μαγειρίτσα, ενώ ανήμερα της Κυριακής του Πάσχα οι ωφελούμενοι θα παραλάβουν επίσης 1.000 μερίδες με αρνί, τσουρέκια και πασχαλινά αυγά. Ο Δήμαρχος Πειραιά κ. Γιάννης Μώραλης, σε δήλωσή του, ευχαρίστησε θερμά την Περιφέρεια Αττικής για τα πασχαλινά γεύματα, λέγοντας πως η σημαντική αυτή προσφορά, έρχεται να ενισχύσει τις κοινωνικές υπηρεσίες του Δήμου, ο οποίος καθημερινά παρέχει φαγητό, φάρμακα και είδη πρώτης ανάγκης στους άπορους συμπολίτες μας. «Εν μέσω αυτής της πρωτοφανούς υγειονομικής κρίσης υλοποιούμε δράσεις κοινωνικού σκοπού, προκειμένου να κάνουμε την καθημερινότητα συμπολιτών μας με προβλήματα διαβίωσης, όσο το δυνατόν καλύτερη. Για ακόμα μια φορά ενωμένη η  Τοπική Αυτοδιοίκηση στέλνει, με τέτοιου είδους ενέργειες, μήνυμα αισιοδοξίας, ελπίδας και αλληλεγγύης, ότι όλοι μαζί  θα ξεπεράσουμε και αυτή την κρίση. Εύχομαι πολύ σύντομα να μην υπάρχει ανάγκη για τέτοιες δράσεις και ελπίζω με αυτή την κοινωνική πρωτοβουλία,  να προσφέρουμε πολλά χαμόγελα τις Άγιες αυτές Ημέρες σε όλους όσοι έχουν ανάγκη. Μένουμε  σπίτι, προστατεύουμε εμάς, τον διπλανό μας και τα αγαπημένα μας πρόσωπα. Καλή Ανάσταση σε όλους, με υγεία». Ο Πρόεδρος της  ΚΟ.Δ.Ε.Π.  κ. Γιάννης Βοϊδονικόλας, σε δήλωσή του, τόνισε: «Η Κοινωφελής Δημοτική Επιχείρηση Πειραιά σε συνεργασία με την Περιφέρεια Αττικής προχωράει σε μια ακόμη κοινωνική δράση, σε μια δύσκολη στιγμή εξαιτίας της πανδημίας του κορωνοϊού, προσφέροντας  σήμερα και αύριο πασχαλινά γεύματα αγάπης στους συμπολίτες μας με ανάγκες διαβίωσης. Θα ήθελα να ευχαριστήσω τους εργαζόμενους της ΚΟ.Δ.Ε.Π. και τους εθελοντές για την πολύτιμη συμβολή τους, όλες αυτές τις ημέρες, στο έργο του Δήμου Πειραιά. Εύχομαι καλή Ανάσταση σε όλους, με υγεία και να ξεπεράσουμε το συντομότερο δυνατό αυτή την κρίση. Εσείς μένετε σπίτι και εμείς μένουμε εδώ για εσάς».  ",https://www.tanea.gr/2020/04/18/greece/prosfora-pasxalinon-geymaton-se-eypatheis-omades-tou-dimou-peiraia/
Greece,tanea.gr,Κοροναϊός: Η ηγεσία της Δικαιοσύνης καταθέτει το 50% του μισθού της,31 Μαρτίου 2020 | 16:21,tanea.gr,"H ηγεσία της Δικαιοσύνης, εκτιμώντας τη δύσκολη οικονομική συγκυρία στην οποία έχει περιέλθει η χώρα  μας λόγω της πανδημίας του κοροναϊού, συναποφάσισαν να χορηγήσουν το 50% του μισθού τους στον ειδικό λογαριασμό που έχει δημιουργηθεί. Οι πρόεδροι του Αρείου Πάγου Ιωσήφ Τσαλαγανίδης, του Ελεγκτικού Συνεδρίου Ιωάννης Σαρμάς, του Συμβουλίου της Επικρατείας Αθανάσιος Ράντος, όπως και ο  εισαγγελέας του Αρείου Πάγου Βασίλης Πλιώτας και οι αντεισαγγελείς του ανώτατου δικαστηρίου, αποφάσισαν να διαθέσουν το μισό του μισθού τους για την αντιμετώπιση των αναγκών που έχουν προκύψει λόγω της πανδημίας του κοροναϊού. Παράλληλα, όπως έγινε γνωστό, «οι  Ενώσεις Δικαστών και Εισαγγελέων, Δικαστικών Λειτουργών του Συμβουλίου της Επικρατείας, Διοικητικών Δικαστών, Εισαγγελέων Ελλάδος, Δικαστικών Λειτουργών του Ελεγκτικού Συνεδρίου και των Μελών του Νομικού Συμβουλίου του Κράτους, στα πλαίσια της αυτονόητης αλληλεγγύης προς τον πάσχοντα συνάνθρωπό μας και προκειμένου να συνδράμουν το Κράτος στην πρωταρχική υποχρέωσή του για στήριξη όλων των δομών που εγγυώνται την υγεία των πολιτών, αποφάσισαν, ενόψει της πρωτοφανούς παγκόσμιας υγειονομικής κρίσης λόγω του κοροναϊού, να προσφέρουν προς το υπουργείο Υγείας το ποσό των τριάντα χιλιάδων (30.000) ευρώ με την ευχή να διατεθεί για την αγορά ενός αναπνευστήρα και αναλώσιμου υγειονομικού υλικού (μάσκες, γάντια κλπ.) για την προστασία του ιατρικού και νοσηλευτικού προσωπικού, που καταβάλλει τιτάνιες προσπάθειες για να δαμάσει τη νόσο. Τις ώρες αυτές κάθε προσφορά για το σκοπό αυτόν αποτελεί πραγματικά δωρεά  ζωής».  ",https://www.tanea.gr/2020/03/31/greece/koronaios-i-igesia-tis-dikaiosynis-katathetei-to-50-tou-misthou-tis/
Greece,tanea.gr,Δήμος Πειραιά: Βίντεο με ασκήσεις για γυμναστική στο σπίτι,3 Απριλίου 2020 | 10:38,tanea.gr,"Την προβολή βίντεο με ασκήσεις γυμναστικής για τους δημότες που επιθυμούν να αθληθούν στο σπίτι ξεκίνησε ο Οργανισμός Πολιτισμού, Αθλητισμού και Νεολαίας του Δήμου Πειραιά. Κάθε απόγευμα, στις 19:00, έχουν τη δυνατότητα να παρακολουθήσουν τα βίντεο με τις ασκήσεις και να αθληθούν μέσω της επίσημης σελίδας του Ο.Π.Α.Ν. στο facebook: https://www.facebook.com/OpanPiraeus/ Σημειώνεται, ότι τα βίντεο ασκήσεων δημιουργούνται από τους γυμναστές του Οργανισμού. Ο Πρόεδρος του Οργανισμού Πολιτισμού, Αθλητισμού και Νεολαίας του Δήμου Πειραιά κ. Ιωσήφ Βουράκης, σε δήλωσή του, τόνισε πως με δεδομένο ότι οι δημότες έχουν περιορίσει την άθληση εξαιτίας της αναστολής λειτουργίας των αθλητικών χώρων, ο Ο.Π.Α.Ν. έλαβε την πρωτοβουλία σε συνεργασία με τους γυμναστές του, να αναρτά κάθε απόγευμα βίντεο με εύκολες ασκήσεις, θέλοντας να δώσει τη δυνατότητα στους δημότες να αθληθούν στο σπίτι τους. «Μένουμε σπίτι και γυμναζόμαστε», τονίζει ο κ. Βουράκης. ",https://www.tanea.gr/2020/04/03/greece/dimos-peiraia-vinteo-me-askiseis-gia-gymnastiki-sto-spiti/
Greece,tanea.gr,"Greece makes haste slowly in lifting lockdown, re-opening of economy",28 Απριλίου 2020 | 20:25,tanea.gr,"By George Gilson Anxious Greek are champing at the bit to leave their homes and meet the intoxicating scents of spring after Prime Minister Kyriakos Mitsotakis in consultation with a 19-member scientific committee with top doctors and epidemiologists including an award-winning virologist and experts in medical fields linked to the treatment of related diseases mainly of the pulmonary and immune systems. The prime minister this afternoon addressed the nation and unveiled the stages of the gradual lifting of the lockdown. Mitsotakis thanked the public for its faithful implementation of lockdown restriction, and Deputy Minister to the PM Akis Skertsos from the General Secretariat for Information stresses that strict recommendation to wear a mask and he extolled the stance of the Orthodox Church of Greece which accepted shutting down Churches even in Holy Weeks but now is demanding an opening of Churches. Skertsos has served as General Director of the Hellenic Federation of Enterprises and previously was director of the office of the current Public Order Minister Michalis Chrisohoidis. Churches re-open gradually, economy must go onThe government will first open up churches for individual prayer on 4 May and services with fewer faithful are scheduled to begin on 17 May. The Holy Synod will meet on 30 April to draft its propsal to the government on the details of how services may be held safely. The Church of Greece spokesman, the mild-mannered Metropolitan Ierotheos of Nafpaktos, expressed the Synod's intense consternation over the fact that in the last 10 days has not consulted with it at all on the terms of re-operation. Mitsotakis in his address lauded the Church's responsible stance during the lockdown. ""The careful opening of the economy is a risk we must take now..Faithful implementation of rules should be universal. Why now? We are in a better state than in February and we saved lives and bought time. ICUs were never filled with over 50 percent of capacity,"" Skertsos said. Skertsos stressed the difficult decision to impose a ""horizontal"" restriction of individual freedom for the sake as he said of the highest good which is life. “This was not at all self-evident (at first),” Skertsos said. Presumably in order to not give his address a partisan tinge Mitsotakis decided not to set out the economic measures the government has taken to bolster businesses and labour as part of what Finance Minister Christos Staikouras says is a comprehensive package worth 24bn euros. The scientific committee in tandem with the PM has approved a timetable for the gradual lifting of shop shutdown and of restrictive measures in restaurants, bars, and other establishments. Only ten percent of businesses shut down will remain closed the government announced. The results will be monitored constantly and the expert committee is expected to draw its conclusions on the data every two weeks so as to chart out the next public health steps. Deputy Civil Protection Minister Nikos Hardalias in a statementwith the tone of a national address underlined that the government will not hesitate to revived lockdown measures if the rate of spread ius unsatisfactory. All classes of schools to resume The first major step is the gradual re-opening of schools with rolling classes of three hours each. Mitsotakis said primary schools and junior highs (gymnasia) might open on 1 June if the epidemiological data permits. There were conflicting views on that both within the committee and in public debate. The opposing side argues that the risk of re-opening all levels of education outweighs the benefits of an extra month-and-a-half of school, part of which will be devoted to readjusting anyway. The plan is to re-open all classes by the end of May and there has been discussion of a one-month extension of the school year. No special measures for refugee-migrant campsDespite incidents such as the Ritsona camp infection on the island of Evia near Athens and the Somali migrants holed up in a hotel in the town of Kranidi in the Peloponnese 150 of whom tested positive, the ministry has no plans for mass testing at refugee and migrant camps and will be satisfied as regards SARS-CoV-2 with confirming possible cases and tracking the contacts. The health ministry has no plans for mass testing of migrants in the 19,000-resident Moria refugee and migrant camp on the island of Lesvos (Mytilini). However, the ministry may choose to conduct its own research on data drawn from closed facilities such as old folks’ homes, prisons, homeless shelters, and other closed venues with a community. To mask or not to mask? Two-metre social distancing in forceMasks are a key part of the post-lockdown strategy and there was discussion within the committee on whether to impose the mandatory wearing of masks in public places or whether it would settle on a strict recommendation. It decided on the latter. The second overarching rule that will be extended is a mandatory two-metre distancing between individuals. The chairman of the scientific committee and its public voice is epidemiology professor Sotiris Tsiodras toward the start of the lockdown told the public in a daily televised update that surgical masks are intended only for healthcare workers and those infected with Covid-19 or with a confluence of symptoms. More recently Tsiodras did an about-face and included mask-wearing at the top of the post-lockdown strategy. It is s""trictly recommended"" by the health ministry. ‘Intrepid’ Greeks, scientific committee plays it by earThere are concerns that Greeks may take the lingering dangers too lightly and might participate in large gatherings without proper social distancing which could trigger a new spread and flare up. That was confirmed in a Dianeosis think tank survey that showed 60 percent of Greeks are slightly or not at all afraid of threats to their personal health from coronavirus. The logic of the committee is to lift some restrictions and to daily study the data for rolling 14-day periods to track the possible epidemic spread. The next phase entails the opening of a variety of small shops that were shut down by governmental decree “We will see the number of cases and play it by ear,” said one committee member. Even if there is an increase in the number of cases the government is not inclined to deviate from its current strategy, unless of course there is an exceptional emergency. The aim is to determine whether the rate of spread stabilises after the lifting of the lockdown. Worst case scenario: Back to the drawing boardThe worst case scenario is a a major increase in the number of coronavirus infections. “If people do not abide by personal hygiene and social distancing that is certainly a possibility,” says virologist Gkikas Magiorkinis. The very worst prospect is to have to impose a lockdown in July or August that could strand tens of thousands of tourists in Greece, but the current data suggest that eventuality is highly unlikely. Scheduled surgeries to resumeLast but not least, thousands of patients who are awaiting surgery after a long-ban on non-essential surgery will welcome the lifting of restrictive measures as will chemotherapy patients whose treatment may have been delayed, as they are particularly vulnerable due to the impact of chemotherapy on the immune system. No more bad hair days, Greeks let their hair down The international press was amused by news that a top concern for post-lockdown Greeks is getting their hair done and Reuters drafted a separate wire on it: “Hairdressers across the country have been taking calls from clients stuck at home fretting over odd-coloured roots coming through and people wanting tips on trimming hair themselves. “We received calls from clients desperate to dye their roots and we gave them tips on the colour or the hair dye number,” said hairstylist Stelios Strantzalis, who runs the “25” hair salon in Athens with colourist Alexandros Tassos. The two have a waiting list of 50 people once the lockdown ends. “They all want to be served first,” Strantzalis told Reuters, advising clients to be patient and warning that a do-it-yourself haircut “could turn into a disaster.” Greeks surveyed by MRB pollsters earlier this month ranked a visit at the hairdressers a top priority when the lockdown ends. The country shut hair salons on 14 March, weeks after its first coronavirus cases emerged. They are expecting to reopen in early May, but a specific date has not yet been announced. “I will be the first to go the hairdressers for a dye,” Smaro Skoulikidou said, wearing a face mask. Men are also worried about unkempt hair. “Our image is directly linked to our psychology,” said Angelos Antonopoulos, owner of Sir Barber in central Athens who has diverted his business phone to his personal mobile.  ",https://www.tanea.gr/2020/04/28/english-edition/greece-makes-haste-slowly-in-lifting-lockdown-re-openingf-economy/
Greece,tanea.gr,"Φόβος, ελπίδα, αλήθεια",29 Απριλίου 2020 | 05:00,tanea.gr,"Η αναμέτρηση με το αβέβαιο βήμα προς τη μερική επανεκκίνηση δραστηριοτήτων διαμορφώνει ένα κλίμα αμηχανίας σε πολιτικό και κοινωνικό επίπεδο, τόσο στη χώρα μας όσο και διεθνώς, ιδίως από τη στιγμή που σε όλους τους τόνους γίνεται σαφές ότι η μάχη με την πανδημία θα είναι παρατεταμένη και η όποια άρση κάποιων περιορισμών δεν συνιστά έξοδο από τον κίνδυνο. Μιλώ για αμηχανία, όχι γιατί υποτιμώ τον εύλογο φόβο ότι η χαλάρωση των μέτρων θα φέρει νέα έξαρση της διασποράς του ιού ή γιατί παραβλέπω τα επιχειρήματα υπέρ της διατήρησης ορισμένων μέτρων για μεγαλύτερο διάστημα από αυτό που προτείνεται. Κυρίως αναφέρομαι στην αμήχανη διαπίστωση ότι με τον έναν ή τον άλλον τρόπο θα ζήσουμε με την πανδημία. Οπως έχει υπογραμμιστεί, η ιδιαίτερη φόρτιση που υπάρχει γύρω από την πανδημία δεν έχει να κάνει μόνο με τον αντικειμενικό κίνδυνο που εκπροσωπεί. Αλλωστε, οι άνθρωποι δεν σταθμίζουν πάντα τον κίνδυνο με τον ίδιο τρόπο. Οι περισσότεροι από εμάς φοβόμαστε κατά τις αεροπορικές πτήσεις πολύ περισσότερο από ό,τι όταν οδηγούμε για παράδειγμα στον «βόρειο οδικό άξονα» της Κρήτης, παρότι ο κίνδυνος στη δεύτερη περίπτωση είναι αντικειμενικά μεγαλύτερος. Το βασικό είναι ότι γύρω από την πανδημία και την αντιμετώπισή της υπάρχει ένα ολόκληρο διακύβευμα που αφορά τον τρόπο που αυτή λειτουργεί ως ο καταλύτης μιας ευρύτερης κρίσης των σύγχρονων κοινωνιών, μιας «οργανικής» κρίσης για να χρησιμοποιήσω την έκφραση του Γκράμσι. Κυβερνήσεις που αγνόησαν προειδοποιήσεις, συστήματα υγείας υποστελεχωμένα και με ελλείψεις σε βασικό εξοπλισμό ως αποτέλεσμα νεοφιλελεύθερων πολιτικών, αδυναμία εξασφάλισης επαρκούς θωράκισης των πληθυσμών απέναντι σε μια μείζονα υγειονομική απειλή αλλά και απέναντι σε υποκείμενα νοσήματα και προβλήματα, συνιστούν ένα τοπίο όπου η πολιτική και ιδεολογική κρίση συναντά την υγειονομική. Αυτή η βαθύτερη ανασφάλεια, που έχει να κάνει με την επίγνωση πραγματικών κοινωνικών προβλημάτων, έρχεται να επιτείνει τον φόβο που ούτως ή άλλως θα δημιουργούσε ένα νέο παθογόνο που αξιοποιεί την ανθρώπινη κοινωνικότητα και συναναστροφή ως τρόπο μετάδοσης.ΣΤΙΓΜΑΤΙΣΜΟΣ. Ομως ο φόβος, όσο σημαντικός και εάν είναι ως μηχανισμός ενεργοποίησης και κινητοποίησης, μπορεί να έχει αποδιαρθρωτικά αποτελέσματα στις κοινωνικές πρακτικές. Υπονομεύει την κοινωνικότητα, μετατρέπεται σε επιθετικότητα και εχθρότητα και εσωτερικεύεται ως οδυνηρή αίσθηση ευαλωτότητας. Ολα αυτά μπορεί κανείς να τα δει σε ένα μεγάλο φάσμα από αντιδράσεις που είχαμε και έχουμε όλο το διάστημα: από τον στιγματισμό όσων επέλεγαν να κάνουν χρήση της δυνατότητας σωματικής άσκησης εκτός σπιτιού, έως τον τρόπο που απέναντι στο ενδεχόμενο ακόμη και μερικής και σταδιακής χαλάρωσης κάποιων μέτρων η αντίδραση είναι η απαίτηση για επ' αόριστο παράταση των περιοριστικών μέτρων. Μια απάντηση θα μπορούσε να είναι η ελπίδα. Και σίγουρα είναι εύλογο να αναζητούμε σημάδια ελπίδας, ιδίως όταν η ειδησεογραφία στηρίζεται στη διαρκή μέτρηση θανάτων. Αλλωστε, χωρίς την ύπαρξη ελπίδας και θετικών φαντασιωτικών προσμονών για το μέλλον το βίωμα της περιόδου θα ήταν συντριπτικό για τους περισσότερους από εμάς. Και αυτή η αναζήτηση ελπιδοφόρων σημείων αναφοράς εκφράζεται ποικιλοτρόπως στις μέρες μας. Από την απήχηση των όποιων θετικών ενδείξεων για την αποτελεσματικότητα θεραπειών έως την έντονη προσμονή για το εμβόλιο ή οποιαδήποτε θεραπευτική παρέμβαση θα συνιστούσε πραγματική νίκη επί του ιού. Ομως, όσο σημαντική και εάν είναι η φόρτιση της ελπίδας, δεν μπορεί να υποκαταστήσει το χειραφετητικό αποτέλεσμα που έχει η γνώση. Δεν είναι τυχαίο ότι σε μεγάλο βαθμό η επιτυχία των μέχρι τώρα περιοριστικών μέτρων πάτησε πάνω και σε μια έστω και διάχυτη εκλαΐκευση γνώσης πάνω στους όρους μετάδοσης που επέτρεψε την αναγκαία συνειδητή προσαρμογή των συμπεριφορών των ανθρώπων στις απαιτήσεις της μάχης κατά του νέου κορωνοϊού. Σε αυτή την αβέβαιη επόμενη μέρα και εντός μιας συνεχιζόμενης μάχης η γνώση μπορεί να δώσει διέξοδο. Ως αναγνώριση ενός κινδύνου που δεν γίνεται υποταγή στον φόβο. Ως εφαρμογή ασφαλών πρακτικών για να συνεχίζεται η ζωή και να αντιστέκεται στην απειλή του θανάτου. Ως επίγνωση ότι πληθυσμοί που τρέφονται καλύτερα, δεν ζουν σε επισφάλεια και ανασφάλεια, ζουν και εργάζονται σε καλύτερες συνθήκες και σε υγιεινό περιβάλλον και έχουν τη δυνατότητα να τηρούν βασικούς κανόνες υγιεινής και να οργανώσουν έτσι τη ζωή τους ώστε να προστατεύσουν τους πιο ευάλωτους, κινδυνεύουν λιγότερο ακόμη και σε μια πανδημία από νέο παθογόνο έναντι του οποίου δεν υπάρχει προηγούμενη ανοσία και το οποίο θα είναι μαζί μας για αρκετό καιρό. Το θάρρος για την αλήθεια Στο ύστερο έργο του Μισέλ Φουκό (φωτογραφία) η έννοια του θάρρους για την αλήθεια, προερχόμενη από την ανάγνωση που κάνει της αρχαίας φιλοσοφίας, αναδεικνύεται ως κομβική στην αναζήτηση μιας χειραφετητικής πρακτικής. Οπως υπογραμμίζει στο χειρόγραφο του τελευταίου μαθήματός του «δεν υπάρχει εγκαθίδρυση της αλήθειας χωρίς μια ουσιώδη θέση ετερότητας· η αλήθεια δεν είναι ποτέ η ίδια· δεν μπορεί να υπάρξει αλήθεια παρά μόνο στη μορφή του άλλου κόσμου και της άλλης ζωής».",https://www.tanea.gr/print/2020/04/29/greece/fovos-elpida-alitheia/
Greece,tanea.gr,Aρχηγός χωρίς κόμμα,29 Απριλίου 2020 | 05:00,tanea.gr,"Τις τελευταίες ημέρες, ο ΣΥΡΙΖΑ αρχίζει και θυμίζει τον παλιό εαυτό του. Τα στελέχη του έχουν βγει στην αγορά με άγριες διαθέσεις. Φιλοτεχνούν για τον Κυριάκο Μητσοτάκη την εικόνα ενός αυταρχικού ηγέτη, ο οποίος στο όνομα της πανδημίας χρησιμοποιεί αντιδημοκρατικές μεθοδεύσεις. Τον εμφανίζουν ως Πρωθυπουργό που δεν νοιάζεται για την οικονομική στενότητα στην οποία μπαίνουν τα νοικοκυριά, που δεν δίνει επιδόματα, που δεν ξοδεύει τέλος πάντων για το καλό του λαού το περίφημο «μαξιλάρι» με το υποτιθέμενο κομπόδεμα που άφησε η διακυβέρνηση Τσίπρα. Το «μαξιλάρι», το έχουμε ξαναπεί, για τον ΣΥΡΙΖΑ είναι το νέο λεφτόδεντρο. Προφανώς το επικαλούνται και ο Ευκλείδης Τσακαλώτος, όσοι χρημάτισαν σε οικονομικά υπουργεία (ανάμεσά τους, με έμφαση ο Κατρούγκαλος και η Αχτσιόγλου) και ορισμένοι που γενικώς έκαναν καριέρα ως τοκιστές και σουλατσαδόροι (π.χ. ο Σκουρλέτης). Ο τελευταίος, και μαζί του πολλοί ακόμα στον ΣΥΡΙΖΑ, ισχυρίζονται ότι ενώ ο Μητσοτάκης χρηματοδότησε την οικονομία με τα λεφτά του «μαξιλαριού» που τα μάζευαν οι κυβερνήσεις Τσίπρα, τώρα που ήρθε η ώρα να μοιράσει χρήμα στον λαό έχει στις τσέπες του καβούρια. Οπότε, πόλεμος. Ενας πόλεμος που γενικεύεται με οποιαδήποτε αφορμή, απέναντι σε κάθε κυβερνητική κίνηση, με μεγάλη οξύτητα. Λες και ένα ολόκληρο κόμμα κάνει ασκήσεις εχθροπάθειας, με προοπτική την επόμενη μέρα - η οποία ήδη φωτογραφίζεται ως εποχή δεινής οικονομικής κρίσης, στην οποία ο ΣΥΡΙΖΑ θα επιδιώξει να συντονίσει και να προσποριστεί ένα νέο κύμα αγανάκτησης. Ολος ο ΣΥΡΙΖΑ; Παραδόξως, όχι. Ο Αλέξης Τσίπρας βρίσκεται στην προηγούμενη φάση, τη φάση της διεκδίκησης του ενός από τους δύο κομματικούς πόλους που, στο πλαίσιο ενός νέου δικομματισμού, όταν ο Μητσοτάκης κουράσει, ή φθαρεί, θα του δώσει την ευκαιρία της επιστροφής στη διακυβέρνηση. Από την ημέρα που αναγκάστηκε να παραδεχτεί ότι ο πολιτικός του αντίπαλος ορθώς έκλεισε τα σύνορα με την Τουρκία για να αποτρέψει ανεξέλεγκτο μεταναστευτικό κύμα, ο Τσίπρας φλερτάρει θεσμικό ρόλο. Με αντιφάσεις και παλινωδίες, πλην σε γενικές γραμμές επιμένοντας. Αλλά όλη αυτή η προσπάθεια της θεσμικής πορείας του αρχηγού είναι υπονομευμένη από το κόμμα. Οχι μόνο από τους φανατικούς αλλά και από πρόσωπα που θα τα έλεγε κανείς μετριοπαθή. Θαρρείς και γίνεται ένας αγώνας δρόμου να αναβιώσουν στρατηγικές εχθροπάθειας, ένα κλίμα νέου οιονεί εμφυλίου. Θαρρείς και αν δεν πολεμάει με κάποιους εχθρούς η Αριστερά δεν μπορεί να υπάρξει. Ολα αυτά, όμως, δημιουργούν πρόβλημα. Διότι ο Τσίπρας ισορροπεί μόνος, αγόμενος και φερόμενος από τις διάφορες κομματικές συνιστώσες και τα καπετανάτα, πάνω από ένα κενό νομιμοποίησης - το οποίο μεγαλώνει όσο λόγω της υγειονομικής κρίσης απομακρύνεται η προοπτική του κομματικού συνεδρίου. Υπό κανονικές συνθήκες, ο Τσίπρας θα ετοιμαζόταν για το συνέδριο που θα του επέτρεπε να ελέγξει το κόμμα. Υπό τις σημερινές συνθήκες, είναι έρμαιο διαφόρων πόλων εξουσίας, που δεν έχουν κανένα θέμα να τον αποδομούν. Ενας θεσμικός που βλέπει σκεπτικός Πολάκη, Κυρίτση και πολλά άλλα χαιρέκακα παιδιά να παίζουν το παλιό γνωστό παιχνίδι. Ουσιαστικά, ένας ξένος, ένας αρχηγός χωρίς κόμμα - ή έστω αρχηγός σε ένα κόμμα που δεν περιέχει τις επιδιώξεις του. Ή μάλλον, περιέχει έναν και μοναδικό δρόμο προς τις επιδιώξεις του: την υιοθέτηση και εκ μέρους του της εχθροπάθειας, την προσπάθεια επανάληψης, ή και υπέρβασης, των λαϊκιστικών μεθοδεύσεων της περασμένης δεκαετίας. Με κίνδυνο ο επίδοξος ευρωπαίος σοσιαλδημοκράτης να συρθεί εκ νέου στους καινούργιους πολέμους του εθνολαϊκιστικού ριζοσπαστισμού. Αν βαθύνει η κρίση, εκεί θα πάνε τα πράγματα. Αν, αντιθέτως, η κρίση ελεγχθεί, ο Τσίπρας θα αποκτήσει υπαρξιακό πρόβλημα.",https://www.tanea.gr/print/2020/04/29/greece/arxigos-xoris-komma/
Greece,tanea.gr,Σπάνια περίπτωση με ασθενή στην Κρήτη – Έχει κοροναϊό εδώ και 45 μέρες,27 Απριλίου 2020 | 14:25,tanea.gr,"Ένα πρωτοφανές περιστατικό βρίσκεται σε εξέλιξη στην Κρήτη καθώς ένας άνδρας είναι θετικός στον κοροναϊό εδώ και ενάμιση μήνα. Σύμφωνα με τον καθηγητή Κλινικής Ιολογίας της Ιατρικής Σχολής του Πανεπιστημίου Κρήτης, Γιώργο Σουρβίνο, το άτομο αυτό υποβάλλεται σε διαδοχικά τεστ και παραμένει σε κατ’ οίκον περιορισμό έως ότου αναρρώσει πλήρως από τον κοροναϊό, το γενετικό υλικό του οποίου αποδεικνύεται ανθεκτικό. Όσον αφορά την ανησυχία που προκλήθηκε προ ημερών, για ενδεχόμενο επαναλοίμωξης ασθενούς που νοσηλεύτηκε στον Ευαγγελισμό, ο κ. Σουρβίνος ξεκαθάρισε ότι κάτι τέτοιο δεν έχει τεκμηριωθεί έως σήμερα. Ίσως πρόκειται για ένα τεχνικής φύσης θέμα, που χρήζει περαιτέρω επιστημονικής διερεύνησης, μέσω της ανίχνευσης και πάλι του γενετικού υλικού του ιού. Ο κ. Σουρβίνος παρατήρησε ότι η πορεία του κοροναϊού στην πατρίδα μας εξελίσσεται “πάρα πολύ ομαλά”. Επέστησε σύμφωνα με το cretalive.gr την προσοχή όλων των πολιτών, ούτως ώστε να μην χαλάσει τώρα στο τέλος η καλή εικόνα που έχουμε δημιουργήσει, εν αναμονή μάλιστα και του πρωθυπουργικού διαγγέλματος για την σταδιακή άρση των περιοριστικών μέτρων. Τα μέτρα ατομικής (και όχι μόνο) προστασίας, η τήρηση των κανόνων υγιεινής, από εδώ και μπρος (είτε είμαστε, είτε δεν είμαστε σε καραντίνα) πρέπει να εντυπωθούν στις συνειδήσεις μας και να τηρούνται κατά γράμμα, “με αυτοματοποιημένο τρόπο”, κατέληξε ο Καθηγητής Κλινικής Ιολογίας της Ιατρικής Σχολής του Πανεπιστημίου Κρήτης.  ",https://www.tanea.gr/2020/04/27/greece/spania-periptosi-me-astheni-stin-kriti-exei-koronaio-edo-kai-45-meres/
Greece,tanea.gr,Κύπρος : Σε τέσσερις φάσεις η σταδιακή χαλάρωση των μέτρων,24 Απριλίου 2020 | 12:10,tanea.gr,"Σε τέσσερις φάσεις αναμένεται να γίνει η σταδιακή χαλάρωση των περιοριστικών μέτρων σε περίοδο δύο – τριών μηνών, σύμφωνα με έγκυρες πληροφορίες, με την έναρξη της πρώτης φάσης να καθορίζεται στις 4 Μαΐου. Κάθε φάση αναμένεται να αρχίζει έπειτα από πάροδο δύο εβδομάδων, οπότε και θα αξιολογείται η κατάσταση από τους ειδικούς. Αν υπάρχουν αυξημένα κρούσματα, τότε θα υπάρχει επαναφορά στα μέτρα για προστασία του κοινού. Σύμφωνα με τον υπουργό Υγείας Κωνσταντίνο Ιωάννου, υπάρχουν συγκεκριμένοι δείκτες που δίνουν την δυνατότητα παρακολούθησης της άρσης των μέτρων και δεικνύουν παράλληλα αν υπάρχει ανάγκη για λήψη πρόσθετων μέτρων. Νοείται ότι σε κάθε άνοιγμα θα τηρούνται τα μέτρα κοινωνικής αποστασιοποίησης και υγιεινής από το κοινό. Όπως είπε ο αναπληρωτής κυβερνητικός εκπρόσωπος Παναγιώτης Σεντώνας, η ολοκληρωμένη πρόταση για την πρώτη φάση επανεκκίνησης της οικονομίας και τη χαλάρωση των μέτρων διακίνησης των πολιτών, θα παρουσιαστεί από την Επιστημονική Συμβουλευτική Ομάδα στον Πρόεδρο της Δημοκρατίας και την αρμόδια διυπουργική επιτροπή σε σύσκεψη την Τρίτη 28 Απριλίου 2020 ενώ το υπουργικό συμβούλιο θα συνέλθει την Τετάρτη, 29 Απριλίου, για τη λήψη σχετικών αποφάσεων. Σύμφωνα με πληροφορίες, με την πρώτη φάση χαλάρωσης των περιοριστικών μέτρων αναμένεται χαλάρωση που αφορά στην αύξηση στις επιτρεπόμενες μετακινήσεις των πολιτών. Παράλληλα θα ανοίξουν μικρά εργοτάξια που είναι ανοικτοί χώροι καθώς και καταστήματα λιανικού εμπορίου και άλλες μικρομεσαίες επιχειρήσεις, όπως είναι καταστήματα ένδυσης και υπόδησης. Στα μέσα Μαΐου, μετά την παρέλευση δύο εβδομάδων και αν το επιτρέπει η αξιολόγηση των δεδομένων από τους ειδικούς, αναμένεται ότι θα ανοίξουν κομμωτήρια, κουρεία, κέντρα αισθητικής, καθώς και γυμναστήρια. Σύμφωνα πάντα με τις ίδιες πληροφορίες, η τρίτη φάση προβλέπει την επανέναρξη αθλητικών οργανώσεων κεκλεισμένων των θυρών χωρίς την παρουσία φιλάθλων. Στην τέταρτη φάση, αναμένεται ότι θα ανοίξουν τα εμπορικά κέντρα, τα ξενοδοχεία, τα εστιατόρια, οι καφετέριες. Αναμένεται ότι θα τεθεί ένα πλαίσιο, πόσοι άνθρωποι θα μπορούν να διακινούνται σε αυτούς τους χώρους ταυτόχρονα. Όσον αφορά την επαναλειτουργία σχολείων και τη μετάβαση σε εκκλησίες, γίνονται ακόμα σκέψεις. Αεροδρόμια και οδοφράγματα αναμένονται ότι θα λειτουργήσουν σε τρεις μήνες με προϋποθέσεις και με ένδειξη μηδενικών κρουσμάτων. Πηγή: Πολίτης Κύπρου  ",https://www.tanea.gr/2020/04/24/greece/kypros-se-tesseris-faseis-i-stadiaki-xalarosi-ton-metron/
Greece,tanea.gr,ΔΕΔΑ : Προχώρησε σε αύξηση 9 εκατ. ευρώ του μετοχικού της κεφαλαίου,27 Απριλίου 2020 | 15:39,tanea.gr,"Την αύξηση του μετοχικού κεφαλαίου της ΔΕΔΑ αποφάσισε η μητρική εταιρεία ΔΕΠΑ Α.Ε., εκφράζοντας την έμπρακτη στήριξή της προς την εταιρεία για την απρόσκοπτη υλοποίηση του προγράμματος ανάπτυξης δικτύων διανομής φυσικού αερίου στην ελληνική περιφέρεια. Κατά τη διάρκεια της Έκτακτης Γενικής Συνέλευσης που πραγματοποιήθηκε την Παρασκευή 24 Απριλίου 2020, η ΔΕΠΑ Α.Ε., η οποία αποτελεί τη μοναδική μέτοχο της ΔΕΔΑ, αποφάσισε την αύξηση του μετοχικού κεφαλαίου της εταιρείας κατά 9.000.040 ευρώ, με έκδοση 257.144 κοινών ονομαστικών μετοχών. Κατόπιν των ανωτέρω, το συνολικό μετοχικό κεφάλαιο της ΔΕΔΑ ανέρχεται στο ποσό των 78.333.710 ευρώ. Το ποσό των 9.000.040 ευρώ αποτελεί μέρος της προβλεπόμενης αύξησης του μετοχικού κεφαλαίου της ΔΕΔΑ κατά 75 εκατ. ευρώ η οποία απαιτείται για την υλοποίηση του αναπτυξιακού προγράμματος της εταιρείας. Η εν λόγω αύξηση του μετοχικού κεφαλαίου της ΔΕΔΑ αποτελεί μια σημαντική «ένεση» ρευστότητας τη στιγμή, μάλιστα, της επανεκκίνησης της οικονομίας από την κρίση της πανδημίας Covid-19, ενώ λειτουργεί ως μοχλός για την περαιτέρω ανάπτυξη της εταιρείας σε υγιείς βάσεις. α νέα κεφάλαια θα αξιοποιηθούν για τη χρηματοδότηση των μεγάλων έργων υποδομής φυσικού αερίου της ΔΕΔΑ τα οποία θα ξεκινήσουν να υλοποιούνται το φθινόπωρο του 2020, φέρνοντας σταδιακά το φυσικό αέριο σε όσο το δυνατόν περισσότερες πόλεις της ελληνικής περιφέρειας. Ο Διευθύνων Σύμβουλος της ΔΕΔΑ, Μάριος Τσάκας δήλωσε σχετικά: «Θα ήθελα να ευχαριστήσω θερμά τη ΔΕΠΑ Α.Ε. για την αμέριστη στήριξή της στο κοινό μας όραμα. Η αύξηση του μετοχικού κεφαλαίου αποτελεί απόδειξη της εμπιστοσύνης με την οποία η ΔΕΠΑ περιβάλλει την εταιρεία μας, ενώ έρχεται ως συνέχεια της ενεργειακής πολιτικής που έχει χαράξει η πολιτική ηγεσία του υπουργείου Περιβάλλοντος και Ενέργειας για τη δίκαιη μετάβαση της χώρας σε ένα νέο μοντέλο βιώσιμης ανάπτυξης. Εμείς, από την πλευρά μας, είμαστε απολύτως έτοιμοι να υλοποιήσουμε το αναπτυξιακό μας πρόγραμμα για την επέκταση των υποδομών φυσικού αερίου στην ελληνική περιφέρεια, με σεβασμό στην κοινωνία και το περιβάλλον, αλλά και με σημαντικά οφέλη για την οικονομία μας».  ",https://www.tanea.gr/2020/04/27/economy/economy-greece/deda-proxorise-se-ayksisi-tou-metoxikou-tis-kefalaiou/
Greece,tanea.gr,Γκρινιάζουν οι έμποροι για τη σταδιακή επαναλειτουργία των καταστημάτων,29 Απριλίου 2020 | 15:07,tanea.gr,"Γκρίνιες και δυσαρέσκεια εκφράζουν οι εκπρόσωποι των εμπόρων για το γεγονός ότι η κυβέρνηση επέλεξε σταδιακά και με διαφορά μιας εβδομάδος το άνοιγμα των εμπορικών καταστημάτων παρατείνοντας για την πλειονότητα τους το λουκέτο έως τις 11 Μαΐου. Ο Εμπορικός Σύλλογος Πειραιώς με αφορμή τις εξαγγελίες της Κυβέρνησης σε ανακοίνωση του αναφέρει: «Εκφράζουμε την έντονη δυσαρέσκεια μεγάλης μερίδας του εμπορικού κόσμου, για την απόφαση της Κυβέρνησης να ανοίξουν τα καταστήματα της λιανικής στις 11 Μαΐου, αντί της αναμενόμενης έναρξης στις 4 Μαΐου που όλοι προσδοκούσαμε. Σεβόμενοι τις όποιες αποφάσεις του Υπουργείου Υγείας και της Γενικής Γραμματείας Πολιτικής Προστασίας, για την προστασία της δημόσιας υγείας, δυσκολευόμαστε να κατανοήσουμε το γεγονός ότι ανοίγουν μόνο ορισμένα καταστήματα λιανικής, αλλά και άλλου είδους επιχειρήσεις υψηλότερου κινδύνου, που απαιτούν πολύ κοντινή απόσταση μεταξύ επαγγελματία και πελάτη, σε σχέση με τα καταστήματα λιανεμπορίου. Θεωρούμε, ότι η μία βδομάδα καθυστέρησης έναρξης λειτουργίας των καταστημάτων της λιανικής, στην ουσία καταργεί τον μισό μήνα Μάϊο, δυσχεραίνοντας περαιτέρω την ομαλή επανεκκίνηση». Μάλιστα ζητούν από την κυβέρνηση να επανεξετάσει το θέμα αυτό διαφορετικά και θα πρέπει να παρασχεθούν επιπλέον μέτρα στήριξης των καταστημάτων και των εργαζομένων. «Η κυβέρνηση θα πρέπει να επανεξετάσει τα επτά στάδια επαναλειτουργίας της αγοράς που ανακοίνωσε και ιδιαίτερα σε ότι αφορά την συντόμευση της επαναλειτουργίας των επιχειρήσεων που σχετίζονται με τον τουρισμό και τις επιχειρήσεις στον κλάδο της εστίασης», δήλωσε ο πρόεδρος της Κεντρικής Ένωσης Επιμελητηρίων και του ΕΒΕΑ Κωνσταντίνος Μίχαλος ενώ ενστάσεις εξέφρασε και ο πρόεδρος του Επαγγελματικού Επιμελητηρίου Γιάννης Χατζηθεοδοσιου. «Απαιτούνται διευκρινίσεις για το άνοιγμα της οικονομικής δραστηριότητας και μέτρα στήριξης για επιχειρήσεις και επαγγελματίες» αναφερει σε ανακοίνωση του και το Επαγγελματικό Επιμελητήριο της Αθήνας σημειώνοντας ότι λείπουν σε αυτά που ανακοίνωσε η κυβέρνηση σημαντικές διευκρινίσεις για το πως ακριβώς θα γίνει η μετάβαση στη «νέα κανονικότητα», κυρίως σε ότι έχει σχέση με την οικονομική δραστηριότητα και την σειρά των επιχειρήσεων που θα επαναλειτουργήσουν. Όπως σημειώνεται σε σχετική ανακοίνωση « μπορεί να ανακοινώθηκε ότι ανοίγουν και πάλι –και ορθώς γίνεται- κομμωτήρια και κέντρα αισθητικής, όμως δεν δόθηκαν εξηγήσεις γιατί δεν μπορούν να επαναλειτουργήσουν και άλλες επιχειρήσεις λιανικού εμπορίου, όπως –λόγου χάρη- τα καταστήματα που πωλούν παπούτσια. Είναι δεδομένο ότι στηρίζουμε την προσπάθεια της κυβέρνησης για την προστασία της δημόσιας υγείας και ακούμε με προσοχή τις εισηγήσεις των ειδικών, όμως θα θέλαμε να μάθουμε με ποια επιστημονικά κριτήρια γίνεται αυτός ο διαχωρισμός στο άνοιγμα των επιχειρήσεων. Δεν υπήρξε επίσης καμία αναφορά για την στήριξη επαγγελματιών και εργαζομένων στις επιχειρήσεις που θα παραμείνουν κλειστές, όπως για παράδειγμα για τις επιχειρήσεις εστίασης ή του τουρισμού. Πως θα επιβιώσουν επαγγελματίες του συγκεκριμένου χώρου μέχρι να έρθει η σειρά τους να επαναλειτουργήσουν;».  ",https://www.tanea.gr/2020/04/29/economy/economy-greece/gkriniazoun-oi-emporoi-gia-ti-stadiaki-epanaleitourgia-ton-katastimaton/
Greece,tanea.gr,Ποινική δίωξη στον πατέρα της 8χρονης που τραυματίστηκε από σφαίρα,6 Απριλίου 2020 | 17:04,tanea.gr,"Ποινική δίωξη για έκθεση και παράνομη κατοχή όπλου  σε βαθμό πλημμελήματος ασκήθηκε από την εισαγγελία Πρωτοδικών της Αθήνας σε βάρος του πατέρα του 8χρονου κοριτσιού από το Ίλιον, το οποίο το βράδυ της περασμένης Παρασκευής τραυματίστηκε από σφαίρα και την επόμενη ημέρα μεταφέρθηκε στο νοσοκομείου Παίδων. Ο κατηγορούμενος παραπέμφθηκε στο αυτόφωρο δικαστήριο.  Οι γονείς του κοριτσιού συνελήφθησαν νωρίς το βράδυ της Κυριακής και έπειτα από έρευνες των αρχών, καθώς το ζευγάρι φέρεται να εξαφανίστηκε μετά τη μεταφορά του παιδιού στο νοσοκομείο. Ενώπιον των αστυνομικών ο πατέρας της 8χρονης φέρεται να υποστήριξε πως το πιστόλι-μπρελόκ που τραυμάτισε την κόρη του στο δεξί της πόδι, το βρήκαν τα δυο του παιδιά σε εξωτερικό χώρο εκεί όπου έπαιζαν. Ωστόσο, στο πλαίσιο της έρευνας προέκυψε πως πιστόλι μπρελόκ με το οποίο τραυματίστηκε η μικρή ανήκει στον πατέρα. Το όπλο βρήκε το μικρότερο αδερφάκι της 8χρονης και πυροβόλησε από λάθος.  ",https://www.tanea.gr/2020/04/06/greece/poiniki-dioksi-ston-patera-tis-8xronis-pou-traymatistike-apo-sfaira/
Greece,tanea.gr,«Ψηφιακή Δικαιοσύνη με αποφάσεις-εξπρές»,17 Απριλίου 2020 | 05:00,tanea.gr,"Τα σχέδια για την επόμενη μέρα στον χώρο της Δικαιοσύνης, που είναι βασικός μοχλός ανάπτυξης για τη χώρα, αποκαλύπτει μιλώντας στα «ΝΕΑ» ο υπουργός Δικαιοσύνης Κώστας Τσιάρας. Σημαντικές μεταρρυθμίσεις, που τέθηκαν μάλιστα σε εφαρμογή εν μέσω πανδημίας, με στόχο την ψηφιοποίηση της Δικαιοσύνης, καθώς και το νομοσχέδιο για τη σύσταση ειδικών τμημάτων, με στόχο την ταχύτερη επίλυση διαφορών που αφορούν υποθέσεις με έντονο αναπτυξιακό πρόσημο, αποτελούν τα δύο βασικά εργαλεία στο δικαστικό πεδίο. «Με τον τρόπο αυτόν στέλνουμε ένα ισχυρό σήμα στους επενδυτές ότι η Ελλάδα είναι μια φιλική και ελκυστική για νέες επενδύσεις χώρα» τονίζει ο Τσιάρας. Η διαμόρφωση της νέας πραγματικότητας λόγω της πανδημίας φαίνεται να επιταχύνει την ψηφιοποίηση του κρατικού μηχανισμού. Στον τομέα της Δικαιοσύνης ποια μέτρα θα ληφθούν στην κατεύθυνση αυτή; Μπορούμε να ελπίζουμε σε «άυλα» δικόγραφα και γραμματείες δικαστηρίων χωρίς ουρές; Η πρωτοφανής πανδημία έφερε πιο κοντά μεγάλες μεταρρυθμίσεις που είχαμε ήδη σχεδιάσει στον χώρο της Δικαιοσύνης και έκανε ακόμα πιο επιτακτική την ανάγκη ταχύτερης ψηφιοποίησης των δικαστικών διαδικασιών. Ηδη έχουμε θεσπίσει τη δυνατότητα ηλεκτρονικής παραλαβής πολλών πιστοποιητικών που εκδίδουν οι δικαστικές Αρχές μέσω της πλατφόρμας gov.gr, χωρίς να απαιτείται η αυτοπρόσωπη παρουσία των πολιτών ή των δικηγόρων τους. Από τα στελέχη του υπουργείου Δικαιοσύνης καταβάλλεται, παράλληλα, μια εργώδης προσπάθεια προκειμένου να ψηφιοποιηθούν ακόμα περισσότερα πιστοποιητικά για τη διευκόλυνση της καθημερινότητας των πολιτών και των δικηγόρων στα δικαστήρια. Στην κατεύθυνση της «αποϋλοποίησης», τρέχει με γρήγορους ρυθμούς το ολοκληρωμένο σύστημα διαχείρισης της πολιτικής και ποινικής δικαιοσύνης, ενώ δρομολογείται η ταχύτερη απόδοση ψηφιακών υπογραφών στους δικαστές και στους δικηγόρους. Το μεγάλο διακύβευμα της επόμενης μέρας θα είναι η οικονομική ανάπτυξη και οι επενδύσεις και η Δικαιοσύνη είναι αναμφισβήτητα σημαντικός παράγοντας για την προσέλκυση επενδύσεων. Υπάρχει σχεδιασμός για την καλύτερη και ταχύτερη αναπτυξιακή πορεία της χώρας σε ό,τι αφορά το πεδίο της Δικαιοσύνης; Τις προηγούμενες μέρες τέθηκε σε δημόσια διαβούλευση ένα νέο σχέδιο νόμου στο οποίο ορίζονται οι διαδικασίες για τη σύσταση ειδικών τμημάτων στα δικαστήρια. Δίνεται έτσι η δυνατότητα ταχύτερης επίλυσης δικαστικών διαφορών που αφορούν υποθέσεις με έντονο αναπτυξιακό πρόσημο, όπως ενδεικτικά οι υποθέσεις που αφορούν παραβίαση του δικαίου του ανταγωνισμού ή τον κλάδο των τηλεπικοινωνιών. Με τον τρόπο αυτόν στέλνουμε ένα ισχυρό σήμα στους επενδυτές ότι η Ελλάδα είναι μια φιλική και ελκυστική για νέες επενδύσεις χώρα. Παράλληλα, βελτιώνουμε με τον τρόπο αυτόν τη θέση της Ελλάδας στη διεθνή κατάταξη για την αποτελεσματικότητα της Δικαιοσύνης που καταρτίζει τόσο το Συμβούλιο της Ευρώπης και η Ευρωπαϊκή Επιτροπή όσο και η Παγκόσμια Τράπεζα, καθώς οι δείκτες αυτοί αποτελούν βαρόμετρο για τις επιλογές των διεθνών επενδυτών. Στο πλαίσιο των έκτακτων μέτρων για την αντιμετώπιση της πανδημίας ανακοινώθηκε απόφαση για παράταση του δικαστικού έτους; Εχετε αποφασίσει τη χρονική της διάρκεια; Μιλάμε για ένα έκτακτο μέτρο ή υπάρχουν σκέψεις και για μονιμότερη εφαρμογή; Η παράταση του δικαστικού έτους είναι μια έκτακτη ρύθμιση που απαντά στη μεγάλη ανάγκη που δημιουργείται από τη συσσώρευση τεράστιου όγκου υποθέσεων την περίοδο της αναστολής των δικαστικών εργασιών. Η κυβέρνηση έχει ξεκαθαρίσει ότι οι έκτακτες ρυθμίσεις που εισάγονται εν μέσω πανδημίας θα αρθούν με τη λήξη της υγειονομικής κρίσης. Υπάρχουν σκέψεις για παρεμβάσεις στα δικαστικά μέγαρα, ώστε αυτά, όταν σε λίγες μέρες επαναλειτουργήσουν, να ανταποκρίνονται καλύτερα στην ανάγκη προστασίας της δημόσιας υγείας; Το υπουργείο Δικαιοσύνης έχει προχωρήσει σε μια μεγάλη προμήθεια υγειονομικού υλικού και μέσων ατομικής προστασίας, τα οποία έχουν ήδη τεθεί στη διάθεση των δικαστικών και εισαγγελικών λειτουργών και στους δικαστικούς υπαλλήλους. Παράλληλα, έχουμε ζητήσει από τις διοικήσεις των δικαστηρίων να λάβουν όλα τα αναγκαία μέτρα που έχει υποδείξει ο ΕΟΔΥ για την προστασία της δημόσιας υγείας και τη διενέργεια των αναγκαίων απολυμάνσεων. Παράλληλα, σε συνεργασία με το συναρμόδιο υπουργείο Οικονομικών εξασφαλίζουμε τους πόρους για τις ανάγκες που θα προκύψουν την επομένη της επαναφοράς της Δικαιοσύνης στην κανονικότητα και διατηρούμε ανοιχτούς τους διαύλους επικοινωνίας με όλους τους θεσμικούς φορείς της Δικαιοσύνης για να προβούμε σε όσες παρεμβάσεις κριθούν αναγκαίες στους χώρους των δικαστηρίων. Με βάση τα μέχρι τώρα δεδομένα από την πορεία της επιδημίας, υπάρχει στο υπουργείο συγκεκριμένο χρονοδιάγραμμα για την επανέναρξη λειτουργίας των υποθηκοφυλακείων, που αφορούν άμεσα τη λειτουργία της οικονομίας, και των δικαστηρίων; Προφανώς, το υπουργείο Δικαιοσύνης επεξεργάζεται εναλλακτικά σενάρια για την επαναλειτουργία των δικαστικών υπηρεσιών, ενώ σε συνεννόηση με τα συναρμόδια υπουργεία έχει ήδη γίνει εκτενής συζήτηση για τα υποθηκοφυλακεία, τα οποία συνδέονται άρρηκτα με την προσπάθεια για την ανάκαμψη της οικονομίας. Το χρονοδιάγραμμα της επαναφοράς στην κανονικότητα όμως θα το υπαγορεύσουν η εξέλιξη της πανδημίας και η αρμόδια ομάδα του καθηγητή Σωτήρη Τσιόδρα. Αισιοδοξώ πως στο τέλος του μήνα θα μπορούμε να μιλάμε για τα πρώτα αισιόδοξα βήματα για τη σταδιακή επάνοδο στην κανονικότητα. Κατά τη διάρκεια της καραντίνας στα δικαστήρια υπήρξε μαζική δημοσίευση αποφάσεων. Πιστεύετε ότι η κρίση της πανδημίας μπορεί να αποδειχθεί ευκαιρία για τη Δικαιοσύνη; Σε αυτή την πρωτοφανούς έκτασης υγειονομική κρίση οι έλληνες δικαστές απέδειξαν πως είναι αντάξιοι του ρόλου που τους έχει αναθέσει η ελληνική πολιτεία. Με τη δημοσίευση χιλιάδων υποθέσεων την περίοδο της αναστολής στάθηκαν στο ύψος των περιστάσεων και συνέχισαν να επιτελούν το καθήκον τους, βελτιώνοντας παράλληλα τους δείκτες αποδοτικότητας της Δικαιοσύνης. Αυτό το κεκτημένο πρέπει να το διατηρήσουμε. Είμαι βέβαιος πως και στο επόμενο διάστημα οι έλληνες δικαστές θα συνεχίσουν να δίνουν τον καλύτερό τους εαυτό στην κοινή μας προσπάθεια για την αποσυμφόρηση της Δικαιοσύνης και τη βελτίωση της καθημερινότητας των ελλήνων πολιτών.",https://www.tanea.gr/print/2020/04/17/greece/psifiaki-dikaiosyni-me-apofaseis-ekspres/
Greece,tanea.gr,Όλο και πιο μέσα στο Αιγαίο οι Τούρκοι - Πέταξαν πάνω από τα Ψαρά και τα Αντίψαρα,29 Απριλίου 2020 | 16:56,tanea.gr,Όλο και πιο μέσα στο Αιγαίο προκαλούν πλέον οι Τούρκοι αφού το απόγευμα της Τετάρτης στις 15.18 ζεύγος τουρκικών μαχητικών F-16 πέταξαν πάνω από τα Ψαρρά και τα Αντίψαρα στα 23.000 πόδια. Σημειώνεται ότι τα δύο νησιά βρίσκονται στα δυτικά της Χίου. Οι υπερπτήσεις από την αρχή του χρόνου έχουν φτάσει τις 251.  ,https://www.tanea.gr/2020/04/29/greece/olo-kai-pio-mesa-sto-aigaio-oi-tourkoi-petaksan-pano-apo-ta-psara-kai-ta-antipsara/
Greece,tanea.gr,Κύπρος : Πρόστιμο σε βουλευτή που έτρωγε με παρέα σε ψησταριά,28 Απριλίου 2020 | 15:32,tanea.gr,"Πρόστιμο επιβλήθηκε στον Κύπριο βουλευτή Ζαχαρία Κουλία, ο οποίος εντοπίστηκε – μαζί με άλλα δύο άτομα – σε ψησταριά της Λάρνακας, χωρίς να διαθέτει κάποια σχετική άδεια, εν μέσω περιοριστικών μέτρων για τον κοροναϊό. Όπως μεταδίδει η Καθημερινή Κύπρου, ο βουλευτής του ΔΗΚΟ εντοπίστηκε, το περασμένο Σάββατο, από την αστυνομία να γευματίζει σε ψησταριά μαζί με άλλα δύο πρόσωπα. Μετά από έλεγχο που πραγματοποίησαν τα μέλη της αστυνομίας, διαπιστώθηκε ότι κανένας δεν είχε κάποια σχετική άδεια. Συνεπώς, εκδόθηκε πρόστιμο ύψους 300 ευρώ, τόσο σε βάρος των τριών, όσο και του ιδιοκτήτη της ψησταριάς.  ",https://www.tanea.gr/2020/04/28/greece/kypros-prostimo-se-vouleyti-pou-etroge-me-parea-se-psistaria/
Greece,tanea.gr,Παρατείνεται το δικαστικό έτος λόγω κοροναϊού,24 Απριλίου 2020 | 13:58,tanea.gr,"Παρατείνεται για ένα μήνα και μόνο για φέτος το δικαστικό έτος , λόγω των έκτακτων συνθηκών  που δημιουργήθηκαν από την πανδημία του κοροναϊού. Το Υπουργείο Δικαιοσύνης αναμένεται να καταθέσει σχετική τροπολογία στην οποία θα προβλέπεται ότι τα δικαστήρια θα συνεχίσουν να λειτουργούν κανονικά μέχρι και τις 15 Ιουλίου 2020 , ενώ υπό κανονικές συνθήκες  η λειτουργία τους σταματούσε την 30η  Ιουνίου , που σηματοδοτεί και το τέλος του δικαστικού έτους. Επιπλέον, στην ίδια τροπολογία θα προβλέπεται η επανέναρξη των δικαστηρίων κατά 15 μέρες νωρίτερα και συγκεκριμένα θα ανοίξουν την 1η Σεπτεμβρίου 2020  και όχι στις 17 Σεπτεμβρίου , που είναι η έναρξη του εκάστοτε νέου δικαστικού έτους. Η τροπολογία αυτή θα προβλέπεται ότι αφορά μόνο το τρέχον δικαστικό έτος.  ",https://www.tanea.gr/2020/04/24/greece/law/parateinetai-to-dikastiko-etos-logo-koronaiou-2/
Greece,tanea.gr,Αντίθετος στην παράταση του δικαστικού έτους ο πρόεδρος της Ένωσης Δικαστών και Εισαγγελέων,25 Απριλίου 2020 | 12:11,tanea.gr,"Με τον υφυπουργό Δικαιοσύνης, Δημήτρη Κράνη, και το γενικό γραμματέα του υπουργείου, Πάνο Αλεξανδρή, επικοινώνησε τηλεφωνικώς ο πρόεδρος της Ένωσης Δικαστών και Εισαγγελέων (ΕΔΕ), Χριστόφορος Σεβαστίδης, και εξέφρασε τη διαφωνία του αφενός για την παράταση του δικαστικού έτους και αφετέρου για το σχεδιασμό ανακατανομής 22 θέσεων στις Εισαγγελίες Εφετών. Αναλυτικότερα, σύμφωνα με σχετική ανακοίνωση, ο κ. Σεβαστίδης επανέλαβε με παράθεση αριθμητικών δεδομένων ότι «η περίοδος των κατ’ ευφημισμόν δικαστικών διακοπών είναι η πιο παραγωγική περίοδος για έναν δικαστή και έναν εισαγγελέα, καθώς ο ρυθμός έκδοσης δικαστικών αποφάσεων είναι τουλάχιστον ίδιος με αυτόν του υπόλοιπου έτους». Παράλληλα, ο κ. Σεβαστίδης ανέφερε ότι «και κατά την διάρκεια των δικαστικών διακοπών τα Δικαστήρια και οι Εισαγγελίες είναι ανοιχτές και οι δικαστικοί λειτουργοί εργάζονται στα τμήματα διακοπών», όπως και ότι «η μείωση των δικαστικών διακοπών έστω και για 15 ημέρες θα επιφέρει τα αντίθετα αποτελέσματα από τα προσδοκώμενα, καθώς θα έχει ως αναπόδραστη συνέπεια την αύξηση της δικαστικής ύλης και την επιβράδυνση στην έκδοση των αποφάσεων». Αναφορικά με το σχεδιασμό για ανακατανομή των 22 θέσεων στις Εισαγγελίες Εφετών, ο πρόεδρος της ΕΔΕ επισήμανε ότι «θα αποτελέσει την θρυαλλίδα πολύ αρνητικών εξελίξεων με την αποδυνάμωση ενός βαθμού που σηκώνει το κύριο βάρος στην επεξεργασία και εκδίκαση των δικογραφιών και την ενίσχυση ενός βαθμού που έχει, εκτός από τα δικαστικά, ιδίως διοικητικά καθήκοντα» και προσέθεσε ότι «με την υιοθέτηση και ψήφιση τέτοιας διάταξης θεωρείται δεδομένη η ακόμα μεγαλύτερη επιβράδυνση στην απονομή της ποινικής Δικαιοσύνης και η μέχρις εξαντλήσεως υπηρεσιακή απασχόληση των Αντεισαγγελέων Εφετών». (Πηγή πληροφοριών: ΑΠΕ – ΜΠΕ)  ",https://www.tanea.gr/2020/04/25/greece/law/antithetos-stin-paratasi-tou-dikastikou-etous-o-proedros-tis-enosis-dikaston-kai-eisaggeleon/
Greece,tanea.gr,"Μαζική παραγωγή υφασμάτινων μασκών από τον δήμο Πειραιά, 3 Επιμελητήρια και τον Εμπορικό Σύλλογο",27 Απριλίου 2020 | 19:15,tanea.gr,"Σε μαζική παραγωγή υφασμάτινων μασκών, τώρα που η χρήση της στην καθημερινότητά μας καθίσταται υποχρεωτική σε πολλές δραστηριότητες, προχωρά ο δήμος Πειραιά. Συγκεκριμένα, όπως ανακοινώθηκε, σε συνεργασία με τα τρία Επιμελητήρια και τον Εμπορικό Σύλλογο της πόλης, ο Δήμος Πειραιά θα προχωρήσει σε μαζική παραγωγή υφασμάτινων μασκών, τις οποίες θα διαθέσει στην αγορά της πόλης σε εξαιρετικά χαμηλό κόστος, ενώ όλα τα έσοδα θα διατεθούν σε  κοινωνικές δομές και στα νοσοκομεία του Πειραιά, για την ενίσχυση του πολύπλευρου έργου τους. Συγκεκριμένα βιοτεχνίες της πόλης μας θα παράξουν σε πρώτη φάση 10.000  υφασμάτινες μάσκες και σε ημερήσια βάση θα κατασκευάζουν 2.000. Το κόστος παραγωγής θα καλυφθεί από τα τρία Επιμελητήρια του Πειραιά. Η σημαντική αυτή συνέργεια κοινωνικού σκοπού επισφραγίστηκε σήμερα, κατά τη διάρκεια συνάντησης του Δημάρχου Πειραιά κ. Γιάννη Μώραλη με τον Πρόεδρο του Εμπορικού και Βιομηχανικού Επιμελητηρίου Πειραιά  κ. Βασίλη Κορκίδη, τον Πρόεδρο του  Βιοτεχνικού Επιμελητηρίου Πειραιά  κ. Ανδριανό Μιχάλαρο, ενώ υπήρξε επικοινωνία και με τον Πρόεδρο του Επαγγελματικού Επιμελητηρίου Πειραιά κ. Γιάννη Βουτσινά. Στη συνάντηση συμμετείχαν επίσης ο Α΄ Αντιπρόεδρος του Εμπορικού Συλλόγου Πειραιά κ. Γιώργος Σωτηρίου, ο Γενικός Γραμματέας του Ε.Σ.Π. κ. Θοδωρής Καπράλος, η Αντιδήμαρχος Επικοινωνίας – Προβολής, Μέσων Ενημέρωσης και Αξιοποίησης Ευρωπαϊκών και Εθνικών Πόρων κα Ανδριάνα Ζαρακέλη και ο Γενικός Γραμματέας του Δήμου κ. Βασίλης Ταταρόπουλος. Παράλληλα ο Δήμος Πειραιά συνεχίζει να παράγει καθημερινά στο Κέντρο  Επιχειρηματικής Καινοτομίας για τη Γαλάζια Ανάπτυξη « BlueLab » ασπίδες προστασίας προσώπου, τις οποίες προσφέρει δωρεάν στο ιατρικό και νοσηλευτικό προσωπικό της χώρας πρωτοπορώντας,  καθώς είναι  ο πρώτος Δήμος στην Ελλάδα που αξιοποιεί πλήρως την προηγμένη τεχνολογία,  παράγοντας μάσκες με τη μέθοδο της τρισδιάστατης εκτύπωσης. Ο Δήμαρχος Πειραιά κ. Γιάννης Μώραλης, σε δήλωσή του, τόνισε: «Η πρωτοβουλία μας να προχωρήσουμε στην παραγωγή υφασμάτινων μασκών σε συνεργασία με τα Επιμελητήρια και τον Εμπορικό Σύλλογο της πόλης, είναι μια σημαντική ενέργεια, η οποία εντάσσεται στο πλαίσιο μιας σειράς ενισχυμένων κοινωνικών υπηρεσιών και δράσεων του Δήμου Πειραιά για την αντιμετώπιση της υγειονομικής κρίσης. Μπαίνουμε σε μία νέα εποχή κατά την οποία η  μάσκα ιδιαίτερα σε κλειστούς χώρους, θα είναι απαραίτητη και  κάθε πολίτης θα δαπανήσει κάποιο μικρό ποσό για προμήθεια υφασμάτινων μασκών. Κατά τη διάρκεια της συνάντησης, συμφωνήσαμε να καλύψουν το κόστος της παραγωγής τα τρία Επιμελητήρια,  ενώ οι μάσκες θα διατίθενται σε όσο το δυνατόν περισσότερα σημεία στον Πειραιά ανάλογα την κατηγορία, είτε σε μαγαζιά μελών του Εμπορικού Συλλόγου είτε του Επαγγελματικού Επιμελητηρίου.  Χαίρομαι ιδιαίτερα γι΄ αυτή τη συνεργασία και εύχομαι να στηρίξουν αυτή την πρωτοβουλία όλοι οι Πειραιώτες. Όπως έχω ξαναπεί, τα τελευταία χρόνια έχουμε επιτύχει Δήμος και παραγωγικοί φορείς να ενώνουμε δυνάμεις επ΄ ωφελεία της πόλης μας, πόσο μάλλον όταν πρόκειται για καλό σκοπό. Ευχαριστώ τους Προέδρους των Επιμελητηρίων και του Εμπορικού Συλλόγου για την άμεση ανταπόκριση και την προθυμία τους να συμβάλουν σε αυτή την πρωτοβουλία». Ο Πρόεδρος του Εμπορικού & Βιομηχανικού Επιμελητηρίου Πειραιά κ. Βασίλης Κορκίδης, σε δήλωσή του ανέφερε: «Το Εμπορικό και Βιομηχανικό Επιμελητήριο Πειραιά, στηρίζει την πρωτοβουλία του Δήμου Πειραιά, αγοράζοντας μάσκες από βιοτεχνίες της ευρύτερης περιοχής μας και διαθέτοντάς τες στις επιχειρήσεις της πόλης μας. Με αυτόν τον τρόπο προστατεύουμε τους εργαζόμενους στις επιχειρήσεις, αλλά και τους πελάτες των επιχειρήσεων. Τα έσοδα θα διατεθούν σε φιλανθρωπικούς σκοπούς, καθώς και για την ενίσχυση των δυο μεγάλων νοσοκομείων της πόλης μας, αλλά κυρίως για όλες τις δομές κοινωνικής αλληλεγγύης».Ο Πρόεδρος του Βιοτεχνικού Επιμελητηρίου Πειραιά  κ. Ανδριανός Μιχάλαρος σε δήλωσή του σημείωσε: «Είχαμε μια εποικοδομητική συζήτηση με τον Δήμαρχο Πειραιά κ. Γιάννη Μώραλη, με τον οποίο είχαμε συνάντηση εργασίας προκειμένου να υπάρξει συνεργασία και να παραχθούν υφασμάτινες μάσκες, τα έσοδα των οποίων θα διατεθούν για την ενίσχυση κοινωνικών δομών και νοσοκομείων της πόλης. Ως Βιοτεχνικό Επιμελητήριο Πειραιώς στηρίζουμε αυτές τις προσπάθειες και θα ήθελα να ευχαριστήσω τον Δήμαρχο για την άριστη συνεργασία μας. Οφείλουμε να είμαστε κοντά στην κοινωνία της πόλης και στον Δήμο Πειραιά. Αυτός είναι ο ρόλος των Επιμελητηρίων, είμαστε οι επιχειρήσεις της πόλης, στηριζόμαστε από τον κόσμο του Πειραιά και σε αυτή τη δύσκολη στιγμή θέλουμε να είμαστε δίπλα τους, όπως το κάνουμε εμπράκτως από την πρώτη στιγμή με τις παρεμβάσεις και τις προτάσεις μας». «Είναι μία σημαντική πρωτοβουλία του Δήμου Πειραιά και του Δημάρχου Πειραιά Γιάννη Μώραλη. ΤαE πιμελητήρια  στη ουσία θα αξιοποιηθούν ως πηγές διοχέτευσης για υφασμάτινες μάσκες  και θακαλύψουν το κόστος. Τα έσοδα θα δοθούν, στο πλαίσιο της κοινωνικής αλληλεγγύης και των συνεργειών που οργανώνει ο Δήμος Πειραιά, σε κοινωνικές δομές και σε νοσοκομεία της πόλης. Πρέπει όλοι να στηρίξουμε τέτοιες ενέργειες και να ενημερωθούν οι επιχειρηματίες, για να μπορούν να τις διοχετεύσουν και αυτοί αντίστοιχα στους πολίτες, ώστε να τηρούνται οι κανόνες υγιεινής και ασφάλειας, προστατεύοντας και τον κόσμο από τον κορωνοϊό κατά τη διαδικασία συναλλαγής. Συγχαρητήρια για την πρωτοβουλία του Δημάρχου Πειραιά Γιάννη Μώραλη.  Να υλοποιεί πάντα συνέργειες και λειτουργίες οι οποίες θα στηρίζουν τους δημότες, τους πολίτες και τους επιχειρηματίες της πόλης».Ο Πρόεδρος του Εμπορικού Συλλόγου Πειραιά κ. Νίκος Μανεσιώτης, σε δήλωσή του, επεσήμανε: «Είναι γεγονός ότι είναι μία πάρα πολύ καλή ιδέα του Δημάρχου Πειραιά, έτσι ώστε να μπορέσουμε όλοι να συνεισφέρουμε σε υγειονομικό υλικό  για τις μεγάλες ανάγκες που έχει η πόλη μας. Έτσι λοιπόν θα κατασκευαστούν μάσκες και μάλιστα θα συνεισφέρουν στο κόστος τα Επιμελητήρια του Πειραιά, ώστε αυτές να έχουν χαμηλό αντίτιμο και δια μέσου των καταστημάτων του Πειραιά να διατίθενται στους πελάτες. Είναι μία ιδέα η οποία πραγματικά μπορεί να βοηθήσει, να δημιουργήσει έσοδα και παράλληλα να τροφοδοτήσει με το απαραίτητο υγειονομικό υλικό τα νοσοκομεία μας που το χρειάζονται τόσο πολύ». Τη διανομή στα καταστήματα θα αναλάβει ο Εμπορικός Σύλλογος Πειραιά και το Επαγγελματικό Επιμελητήριο Πειραιά. Όσα καταστήματα επιθυμούν να μετέχουν σε αυτή τη δράση, μπορούν να επικοινωνούν με τον Εμπορικό Σύλλογο Πειραιά στο τηλ 210-41.76.318  και στο  e – mail : με δηλώσεις: ",https://www.tanea.gr/2020/04/27/greece/maziki-paragogi-yfasmatinon-maskon-apo-ton-dimo-peiraia-3-epimelitiria-kai-ton-emporiko-syllogo/
Greece,tanea.gr,"Κοροναϊός : 10 νέα κρούσματα, στα 2.576 τα συνολικά",29 Απριλίου 2020 | 18:04,tanea.gr,"Ένας μόλις θάνατος ασθενούς με κοροναϊό σημειώθηκε σήμερα ανεβάζοντας τον τραγικό απολογισμό στους 139. Τα συνολικά κρούσματα ανέρχονται στα 2.576 μετά την επιβεβαίωση 10 νέων κρουσμάτων σήμερα, όπως ανακοίνωσε ο εκπρόσωπος του υπουργείου Υγείας, Σωτήρης Τσιόδρας κατά την επίσημη ενημέρωση για τις εξελίξεις σχετικά με την πανδημία του κοροναϊού το τελευταίο 24ωρο. Εκ των κρουσμάτων, τα 589 σχετίζονται με ταξίδι στο εξωτερικό. Σε ΜΕθ νοσηλεύονται 41 συμπολίτες μας, με μέση ηλικία τα 67 έτη. Επιπρόσθετα 71 άτομα εξήλθαν από τις ΜΕΘ, ενώ 72.000 κλινικά δείγματα έχουν ελεγχθεί στη χώρα μας. «Κανένα σύστημα υγείας δεν μπορεί να αντιμετωπίσει μαζική ροή κρουσμάτων, εμείς γλυτώσαμε από το κακό, όχι χωρίς απώλειες», είπε ο κ. Τσιόδρας.",https://www.tanea.gr/2020/04/29/greece/koronaios-10-nea-krousmata-sta-2-576-ta-synolika/
Greece,tanea.gr,Κοροναϊός : Δεν επιτρέπονται συγκεντρώσεις την Πρωτομαγιά,27 Απριλίου 2020 | 14:17,tanea.gr,"«Όπως το Πάσχα, έτσι και η Πρωτομαγιά» είπε ο κυβερνητικός εκπρόσωπος Στέλιος Πέτσας, κλείνοντας το ενδεχόμενο να επιτραπούν συγκεντρώσεις την ερχόμενη Παρασκευή. Η κυβέρνηση καλεί τις πολιτικές δυνάμεις και τα σωματεία να τηρήσουν τους περιορισμούς και μίλησε για μεταφορά του εορτασμου της Πρωτομαγιάς το πρώτο Σάββατο μετά την πρώτη άρση των περιορισμων. Αυτό σημαίνει ότι εφόσον ο Πρωθυπουργός ανακοινώσει αύριο τη σταδιακή χαλάρωση περιορισμών από τις 4 Μαϊου, η Πρωτομαγιά θα εορταστεί το Σάββατο 9 Μαϊου.  ",https://www.tanea.gr/2020/04/27/greece/koronaios-den-epitrepontai-sygkentroseis-tin-protomagia/
Greece,tanea.gr,Κοροναϊός : Στους 54 οι νεκροί στην Ελλάδα - 66χρονος στην Πέλλα το νέο θύμα,3 Απριλίου 2020 | 10:01,tanea.gr,"Ένας ακόμα άνδρας ηλικίας 66 ετών από την Πέλλα έχασε τη ζωή του από τον κοροναϊό. Μετά την απώλεια της 78χρονης από τον ιό, ένας ακόμα θάνατος έρχεται να προστεθεί στη λίστα των θυμάτων από τον κορωνοϊό. Πρόκειται για 66χρονο άνδρα από το χωριό Μαυροβούνι, ο οποίος κατέληξε το πρωί της Παρασκευής. Έχει ξεκινήσει ήδη η διαδικασία ιχνηλάτησης των επαφών του εκλιπόντος από τον ΕΟΔΥ. Στην εκπομπή «MEGA Mag» μίλησε ο αντιπεριφεριάρχης Πέλλας, Ιορδάνης Τζαμτζής για την κατάσταση που επικρατεί στη Φούστανη Πέλλας, η οποία βρίσκεται σε πλήρη καραντίνα με απόφαση της κυβέρνησης. Παράλληλα, στην περιοχή Τριφύλλι, αρνητικό στον ιό βγήκε το ύποπτο κρούσμα για το οποίο διενεργήθηκε έλεγχος. Η εφοδιαστική αλυσίδα στην περιοχή της Φούστανης λειτουργεί ομαλά, ενώ έχει δοθεί λίστα με τους κτηνοτρόφους και τους αγρότες στην αστυνομία προκειμένου να είναι σε θέση να συνεχίσουν απρόσκοπτα την εργασία τους.  ",https://www.tanea.gr/2020/04/03/greece/koronaios-stous-54-oi-nekroi-stin-ellada-66xronos-stin-pella-to-neo-thyma/
Greece,tanea.gr,Κοροναϊός : Ανοίγει η πλατφόρμα υποβολής αιτήσεων για την επιστρεπτέα προκαταβολή,3 Απριλίου 2020 | 10:24,tanea.gr,"Ανοίγει σήμερα η ηλεκτρονική πλατφόρμα της ΑΑΔΕ, «MyBusinessSupport», στην οποία θα υποβάλλουν αιτήσεις οι μικρομεσαίες επιχειρήσεις για να λάβουν την επιστρεπτέα προκαταβολή του 1 δισ. ευρώ, τον Απρίλιο. Πρόκειται για ένα από τα μέτρα ευνοϊκής χρηματοδότησης με χαμηλό επιτόκιο το οποίο περιλαμβάνεται στο πλαίσιο στήριξης που ανακοίνωσε η κυβέρνηση για την ενίσχυση των μικρομεσαίων επιχειρήσεων. Οι αιτήσεις Οι αιτήσεις θα πρέπει να υποβληθούν έως τις 10 Απριλίου προκειμένου το ποσό της ενίσχυσης να καταβληθεί στους δικαιούχους εντός του μήνα. Οι επιχειρήσεις οι οποίες επιθυμούν να ενταχθούν στο μέτρο της «επιστρεπτέας προκαταβολής», εφόσον απασχολούν από 1 έως 500 εργαζομένους, με τον όρο να μην κάνουν απολύσεις, θα μπορούν να υποβάλλουν την αίτησή τους στην ηλεκτρονική πλατφόρμα myBusinessSupport. Η επιστρεπτέα προκαταβολή αφορά κατά κύριο λόγο μικρές και μεσαίες επιχειρήσεις με προσωπικό από 1 έως 500 εργαζόμενους ενώ θα καταβληθεί μέσω του Taxis στον τραπεζικό λογαριασμό των δικαιούχων. Η επιστρεπτέα προκαταβολή έχει πενταετή διάρκεια, με το πρώτο έτος να αποτελεί περίοδο χάριτος χωρίς να υπάρχει υποχρέωση αποπληρωμής δόσης ενίσχυσης, ενώ τα υπόλοιπα 4 έτη είναι η περίοδος αποπληρωμής σε ισόποσες μηνιαίες δόσεις Μετά την ολοκλήρωση της διαδικασίας υποβολής αιτήσεων, θα ανακοινωθεί το πώς θα κατανεμηθούν τα κονδύλια ύψους 1 δισ. ευρώ, ενώ το ποσό θα πιστωθεί στους λογαριασμούς των δικαιούχων πριν από το τέλος Απριλίου. Η ρύθμιση θα προβλέπει ανώτατο ποσό ανά επιχείρηση. Για την καταβολή του κρατικού δανείου όσες επιχειρήσεις δεν έχουν δηλώσει επαγγελματικό λογαριασμό θα πρέπει να συμπληρώσουν το IBAN και αμέσως μετά, οι ενισχύσεις θα κατατεθούν στον τραπεζικό λογαριασμό των ωφελουμένων, μέσω του πληροφορικού συστήματος Taxis. Ταυτόχρονα με την πίστωση του λογαριασμού θα φανεί και στο ηλεκτρονικό σύστημα Taxis, και συγκεκριμένα στην προσωποποιημένη πληροφόρηση, το ποσό που θα οφείλεται στο Δημόσιο για το οποίο θα ισχύουν οι διατάξεις του ΚΕΔΕ (πρόστιμα, προσαυξήσεις και κατασχέσεις μετά την πενταετία κ.λπ.).  ",https://www.tanea.gr/2020/04/03/economy/economy-greece/koronaios-anoigei-i-platforma-ypovolis-aitiseon-gia-tin-epistreptea-prokatavoli/
Greece,tanea.gr,Κοροναϊός: Πρόστιμο των 300 ευρώ σε 40 άτομα την Τρίτη – 8 συλλήψεις για ανοιχτά μαγαζιά,29 Απριλίου 2020 | 13:52,tanea.gr,"Σε 40 ανήλθαν, σύμφωνα με την ΕΛ.ΑΣ, οι παραβάσεις για μετακινήσεις εκτός περιφερειακής ενότητας τόπου κατοικίας, χθες, Τρίτη 28 Απριλίου, σε όλη την Ελλάδα. Ειδικότερα, οι συγκεκριμένες παραβάσεις βεβαιώθηκαν στις εξής περιοχές: 25 στην Αττική, 11 στην Κεντρική Μακεδονία, 3 στη Θεσσαλονίκη και 1 στη Δυτική Ελλάδα. Για τις παραβάσεις αυτές επιβλήθηκαν διοικητικά πρόστιμα 300 ευρώ, ενώ σε 32 περιπτώσεις αφαιρέθηκαν επιπλέον και τα στοιχεία κυκλοφορίας των οχημάτων για 60 ημέρες. 1.341 παραβάσεις συνολικά Σημειώνεται ότι, από την έναρξη του μέτρου, έχουν βεβαιωθεί συνολικά 1.341 παραβάσεις και έχουν επιβληθεί ισάριθμα πρόστιμα, ενώ σε 877 περιπτώσεις αφαιρέθηκαν επιπλέον και τα στοιχεία κυκλοφορίας των οχημάτων για 60 ημέρες. Παράλληλα, για άσκοπες μετακινήσεις βεβαιώθηκαν 1.567 παραβάσεις σε όλη τη χώρα και επιβλήθηκαν ισάριθμα πρόστιμα 150 ευρώ, ως εξής: 814 στην Αττική, 167 στη Θεσσαλονίκη, 93 στην Κρήτη, 80 στα Ιόνια Νησιά, 71 στην Κεντρική Μακεδονία, 67 στη Δυτική Ελλάδα, 54 στην Ανατολική Μακεδονία και Θράκη, 46 στη Θεσσαλία, 45 στο Νότιο Αιγαίο, 39 στην Πελοπόννησο, 33 στη Στερεά Ελλάδα, 24 στην Ήπειρο, 19 στο Βόρειο Αιγαίο και 15 στη Δυτική Μακεδονία. Από την έναρξη του μέτρου, τη Δευτέρα 23 Μαρτίου, έως σήμερα, έχουν βεβαιωθεί 57.595 παραβάσεις σε όλη τη χώρα και επιβλήθηκαν ισάριθμα πρόστιμα. Επίσης, για λειτουργία καταστημάτων (υγειονομικού ενδιαφέροντος, εμπορικά κ.α.), παρά τη σχετική απαγόρευση, βεβαιώθηκαν 8 παραβάσεις και συνελήφθησαν ισάριθμα άτομα. Από την έναρξη του μέτρου, την Πέμπτη 12 Μαρτίου, έως σήμερα, έχουν βεβαιωθεί σε όλη την Ελλάδα 541 παραβάσεις και έχουν συλληφθεί 517 άτομα. Σύμφωνα με την ΕΛ.ΑΣ, οι έλεγχοι συνεχίζονται με αμείωτη ένταση, με σκοπό τη διασφάλιση της δημόσιας υγείας.  ",https://www.tanea.gr/2020/04/29/greece/koronaios-prostimo-ton-300-eyro-se-40-atoma-tin-triti-8-syllipseis-gia-anoixta-magazia/
Greece,tanea.gr,Δείξε μου τους συνεργάτες σου...,29 Απριλίου 2020 | 05:00,tanea.gr,"Η ανακοίνωση από τον Πρωθυπουργό Κυριάκο Μητσοτάκη της νέας φάσης στην οποία μπαίνει η χώρα, στην προσπάθεια επανεκκίνησης της οικονομίας και, μερικώς έστω, σωτηρίας του βασικού εθνικού προϊόντος που είναι το τουριστικό προϊόν, περιείχε τα στοιχεία που θα ανέμενε κανείς από έναν πολιτικό ο οποίος έχει δείξει δείγματα γραφής. Λόγος νηφάλιος, μέτρα συγκροτημένα που και την κοινωνία γίνεται προσπάθεια να οργανώσουν και τους θεσμούς να προασπίσουν, περιγραφή όσο το δυνατόν με μεγαλύτερη ακρίβεια της κατάστασης χωρίς προσπάθεια ωραιοποίησης, επίκληση της ατομικής ευθύνης των πολιτών. Το καινούργιο που έφερε η χθεσινή ενημέρωση ήταν μια σειρά κυβερνητικά στελέχη, σχεδόν άγνωστοι στα ΜΜΕ, που εργάζονται σιωπηλά και ενημερώνουν, όταν χρειάζεται, με ακρίβεια. Διαθέτουν εξειδικευμένες γνώσεις αλλά είναι ευρύτερα εγγράμματοι - η εγγραμματοσύνη τους αυτή (ας το πούμε έτσι) τους οπλίζει με επικοινωνιακό χάρισμα, που συνοδεύει το υψηλό επίπεδο της εργασίας τους. Ο Βασίλης Κοντοζαμάνης, ο Θοδωρής Λιβάνιος, ο Γιάννης Κεφαλογιάννης, ο Νίκος Παπαθανάσης (που δεν χρειαζόταν να κολακεύσει τον Πρωθυπουργό), περιγράφοντας τον σχεδιασμό του τομέα τους, μετέδωσαν μια σιγουριά αξιοζήλευτη, χωρίς καν να χρειάζονται συγκρίσεις με το πολιτικό προσωπικό του παρελθόντος. Εντυπωσιακός ήταν και ο λόγος του υφυπουργού παρά τω πρωθυπουργώ Ακη Σκέρτσου. Η ακριβολογία του, η λιτότητα του λόγου του και η συγκρότησή του γίνονται πηγή αισιοδοξίας αν σκεφτεί κανείς ότι είναι ο οργανωτικός νους του κυβερνητικού σχήματος. Δείξε μου τους συνεργάτες σου να σου πω ποιος είσαι.",https://www.tanea.gr/print/2020/04/29/greece/deikse-mou-tous-synergates-sou-cr/
Greece,tanea.gr,Κοροναϊός : Με θερμομέτρηση η είσοδος στα Ειρηνοδικεία,27 Απριλίου 2020 | 13:57,tanea.gr,"Τον τρόπο λειτουργίας του Ειρηνοδικείου από αύριο και έως τις 15 Μαίου,  όποτε και αίρονται μερικώς τα μέτρα αναστολής των δικαστικών υπηρεσιών  αποφάσισε και κοινοποίησε στην πολιτική και φυσική ηγεσία της Δικαιοσύνης και τους ενδιαφερόμενους φορείς, τ ο Τριμελές Συμβούλιο Διεύθυνσης του Ειρηνοδικείου Αθηνών .Σύμφωνα με την ανακοίνωση του Ειρηνοδικείου , που υπογράφεται από την πρόεδρο του Συμβουλίου Διεύθυνσης του Ειρηνοδικείου Ελένη Ζαχαριάδου , η πρόσβαση στο κτίριο θα γίνεται κατόπιν θερμομέτρησης από ομάδες του Ερυθρού Σταυρού και με χρήση μάσκας όλω ν  των εισερχομένων στο κτίριο είτε από την κύρια είσοδο επί της οδού Λουκάρεως είτε  από την οδό Δέγλερη.Επίσης εντός του κτιρίου θα βρίσκεται πενταμελής ομάδα ιδιωτικών φρουρών προκειμένου να μεριμνούν για την τήρηση αποστάσεων αλλά και την κίνηση εισερχομένων προσώπων . Τέλος θα υπάρχουν τόσο στις εισόδους αλλά και σε άλλα σημεία εντός του κτιρίου αντισηπτικά , η χρήση των οποίων θα είναι υποχρεωτική.Η Διοίκηση του Ειρηνοδικείου αποφάσισε την διάθεση δύο δικαστικών αιθουσών στο ισόγειο του κτιρίου για την εκδίκαση όσων υποθέσεων επιτρέπεται να διεξάγονται έως τις 15 Μαίου , με ανώτατο αριθμό ημερησίως τις πέντε οι οποίες θα συζητούνται ανά ώρα και με ανώτατο αριθμό προσώπων εντός του δικαστηρίου τα έξι , συμπεριλαμβανομένου και του δικαστή.Αναλυτικά η ανακοίνωση του Ειρηνοδικείου Αθηνών αναφέρει ως προς τις υποθέσεις που αφορά η άρση της αναστολής μεταξύ για το διάστημα από αύριο έως τις 15 Μαίου :1) Θα συζητούνται συναινετικές προσημειώσεις υποθήκης, με έγγραφη διαδικασία, σύμφωνα με το άρθρο 17 του ν. 4864/2020. Ειδικότερα, θα κατατίθενται κατ΄ ανώτατο όριο 5 αιτήσεις εγγραφής συναινετικών προσημειώσεων ανά πληρεξούσιο δικηγόρο.2) Θα πραγματοποιούνται δίκες ασφαλιστικών μέτρων που έχουν ως αντικείμενο εγγυοδοσία, εγγραφή ή εξάλειψη ή μεταρρύθμιση προσημείωσης υποθήκης, συντηρητικής κατάσχεσης κινητής ή ακίνητης περιουσίας, δικαστική μεσεγγύηση, σφράγιση, αποσφράγιση, απογραφή και δημόσια κατάθεση, κατά τα άρθρα 737, 738 ΚΠολΔ, Ευρωπαϊκή Διαταγή δέσμευσης λογαριασμού, κατ΄ άρθρο 738  ΚΠολΔ, οι ανακλήσεις αυτών, καθώς και οι σχετικές με αυτές διαφορές του άρθρου 702 ΚΠολΔ. Η συζήτηση των υποθέσεων αυτών θα γίνεται στα ακροατήρια Α1 και Α2 του Α΄ορόφου, επιφανείας 60 τ.μ. έκαστο, με αριθμό υποθέσεων ημερησίως μέχρι πέντε (5) ανά ακροατήριο, οι οποίες θα συζητούνται ανά ώρα και με ανώτατο αριθμό 6 προσώπων εντός της δικαστικής αίθουσας , ανά υπόθεση μαζί με τον δικαστή της έδρας.3) Θα χορηγούνται ή θα ανακαλούνται προσωρινές διαταγές χωρίς κλήτευση του καθ΄ ου. Οι προσωρινές διαταγές που έχουν χορηγηθεί και έχουν ισχύ έως τη συζήτηση της υπόθεσης , θα παρατείνονται μέχρις εκδόσεως αποφάσεως επί της αιτήσεως, οίκοθεν με απόφαση του Ειρηνοδίκη προσδιορισμού ασφαλιστικών μέτρων και συζήτησης προσωρινών διαταγών, ο οποίος θα βρίσκεται στο γραφείο 65 στο ισόγειο του κτιρίου του Ειρηνοδικείου Αθηνών, από ώρα 09.00 έως 14.00΄με είσοδο αποκλειστικά από την οδό Λουκάρεως.4)θα κατατίθενται αιτήσεις εκουσίας δικαιοδοσίας, εκτός εξαιρετικών περιπτώσεων, τις οποίες κρίνει κατά περίπτωση ο Ειρηνοδίκης Υπηρεσίας. Σε περίπτωση έγκρισης κατάθεσης αίτησης εκουσίας δικαιοδοσίας αιτήματα για χορήγηση ή ανάκληση προσωρινών διαταγών θα εξυπηρετούνται δίχως την κοινοποίηση της αίτησης. Ως εκ τούτου η βασιμότητα ή μη του αιτήματος θα κρίνεται  , ο οποίος θα βρίσκεται στοτου Δικαστικού Μεγάρου του Ειρηνοδικείου Αθηνών 5)  θα συζητούνται προσωρινές Διαταγές Υπερχρεωμένων. ΄Οσον αφορά, ωστόσο,που έχουν χορηγηθεί επί αιτήσεων του ν. 3869/2010 και 4605/2019 και έχουν ισχύ έως τη συζήτηση  τ ης υποθέσεως 6)θα χορηγούνται αντίγραφα αποφάσεων και πιστοποιητικά κατά το ως άνω χρονικό διάστημα της αναστολής, πλην των πιστοποιητικών που ήδη εκδίδονται ηλεκτρονικά.7) Δημοσιεύονται αποφάσεις και διατάξεις8)του Δικαστηρίου, πλην των προβλεπομένων εξαιρέσεων που σχετίζονται με τις προσωρινές διαταγές και τα ασφαλιστικά μέτρα, κατά τα ως άνω.9) Οι πολιτικές υποθέσεις οι οποίες ματαιώνονται λόγω της αναστολής λειτουργίας του Ειρηνοδικείου Αθηνών μεταφέρονται, μετά την οριστική λήξη της αναστολής λειτουργίας του Ειρηνοδικείου, σε επόμενη συνεδρίαση κατόπιν κλήσεως του επιμελέστερου διαδίκου, πλην των υποθέσεων νέας τακτικής του Ειρηνοδικείου (συζήτηση μετά την πάροδο 115 ημερών), οι οποίες ματαιώνονται λόγω αναστολής λειτουργίας του Ειρηνοδικείου Αθηνών, και οι οποίες θα μεταφέρονται σε νέα συνεδρίαση οίκοθεν, μετά την οριστική λήξη της αναστολής λειτουργίας.10) ΄Οσον αφορά τη νέα τακτική διαδικασία του Ειρηνοδικείου, όλες οι προθεσμίες που σχετίζονται με τον χρόνο κατάθεσης δικογράφου αναστέλλονται για όλο το χρονικό διάστημα της αναστολής του δικαστηρίου. Ως εκ τούτου οι ημέρες αναστολής λειτουργίας του δικαστηρίου (Ειρ.Αθηνών) δεν υπολογίζονται για τις προθεσμίες αυτές (η έννοια αναστολής προθεσμίας περιγράφεται στο άρθρο 147 ΚΠολΔ). Το ως άνω ισχύει και για τις προθεσμίες προσθήκης -αντίκρουσης της παλαιάς τακτικής και των ειδικών διαδικασιών.11) Οι νέες προθεσμίες για το σύνολο των διαδικασιών θα γνωστοποιηθούν κατά την οριστική λήξη της αναστολής λειτουργίας όλων των εργασιών του Ειρηνοδικείου Αθηνών.12) Η είσοδος δικαστών, δικαστικών υπαλλήλων και κοινού θα γίνεται κανονικά από την οδό Λουκάρεως. Η εξυπηρέτηση δικηγόρων και κοινού θα πραγματοποιείται μόνο για τα ανωτέρω κατεπείγοντα ζητήματα και κατά τέτοιο τρόπο ώστε να μην προκαλείται συνωστισμός και κίνδυνος για τη δημόσια υγεία.α) ότι είναι  τόσο από τους δικαστές και υπαλλήλους του Ειρηνοδικείου Αθηνών, όσο και για τους εισερχομένους εντός του κτιρίου του Ειρηνοδικείου Αθηνών, δικηγόρους και πολίτες,β) ότι είναιμε απολυμαντικά που θα υπάρχουν διαθέσιμα στην είσοδο αλλά και σε άλλους χώρους του Ειρηνοδικείου, πριν από την είσοδο σε γραφεία ή δικαστικές αίθουσες,γ) ότι είναιμεταξύ των ευρισκομένων εντός του κτιρίου του Ειρηνοδικείου Αθηνών καιδ) ότι καθορίζεται  με αριθμό τετραγωνικών ανά άτομο, ήτοι 1 άτομο ανά 10 τ.μ.Το ως άνω τριμελές Συμβούλιο Διεύθυνσης του Ειρηνοδικείου Αθηνών μερίμνησε, επίσης, για τη λήψη όλων των αναγκαίων μέτρων για την προστασία όλων των δικαστών, υπαλλήλων, δικηγόρων και κοινού και ειδικότερα : α) για την προμήθεια αντισηπτικών σε όλους τους χώρους του δικαστηρίου, β) την ύπαρξη υπηρεσίας ιδιωτικής φύλαξης με την παρουσία πέντε ατόμων (φυλάκων- security ), , τα οποία θα μεριμνούν για την τήρηση των αποστάσεων και την εν γένει κίνηση των εισερχομένων προσώπων εντός του Ειρηνοδικείου, γ) την ύπαρξη ομάδων του Ερυθρού Σταυρού, οι οποίες θα προβαίνουν σε θερμομέτρηση, στις εισόδους του Ειρηνοδικείου, τόσο από την οδό Δέγλερη όσο και από την οδό Λουκάρεως, των εισερχομένων προσώπων εντός του χώρου του Ειρηνοδικείου και δ) την οργάνωση όλων των υπηρεσιών του δικαστηρίου που σύμφωνα με την ως άνω ΚΥΑ, εξαιρούνται από την αναστολή λειτουργίας των εργασιών του, κατά τέτοιο τρόπο ώστε να διασφαλίζεται, κατά το δυνατόν, τόσο η προστασία της δημόσιας υγείας, όσο και η ομαλή λειτουργία των εξαιρούμενων από την αναστολή δικαστικών ενεργειών και υπηρεσιών..",https://www.tanea.gr/2020/04/27/greece/law/koronaios-me-thermometrisi-i-eisodos-sta-eirinodikeia/
Greece,tanea.gr,Δικαστές ΣτΕ: Επιβεβλημένη η παράταση του δικαστικού έτους - Να συμβάλουμε όλοι στην ανάκαμψη της χώρας,1 Απριλίου 2020 | 10:02,tanea.gr,"Επιβεβλημένη θεωρούν οι δικαστές του Συμβουλίου της Επικρατείας την παράταση του δικαστικού έτους , προκειμένου να συνεισφέρουν στο βαθμό που τους αναλογεί στην προσπάθεια για την ανάκαμψη της χώρας. Αυτό αναφέρεται  σε ανακοίνωση που εξέδωσε η Ένωση Δικαστικών Λειτουργών του Συμβουλίου της Επικρατείας. Υπενθυμίζεται ότι προ ημερών η Ένωση Δικαστών και Εισαγγελέων , η Ένωση Εισαγγελέων Ελλάδος και οι Ένωση Διοικητικών Δικαστών είχαν εκφράσει την αντίθεσή τους με την παράταση του δικαστικού έτους , επισημαίνοντας ότι ακόμα και τις μέρες αναστολής λειτουργίας των δικαστηρίων οι συνάδλεφοί τους  εργάζονται από το σπίτι επεξεργαζόμενοι εκκρεμείς δικογραφίες, ενώ σε ό,τι αφορά τα ποινικά δικαστήρια  γίνονται όλες οι επείγουσες υποθέσεις. Ειδικότερα, η Ένωση Δικαστικών Λειτουργών του ΣτΕ αναφέρει στην ανακοίνωσή της  : «Οι δικαστικοί λειτουργοί του Συμβουλίου της Επικρατείας ασκούν τα καθήκοντά τους συναισθανόμενοι πλήρως την κρισιμότητα της παρούσας συγκυρίας, χωρίς να φείδονται προσπαθειών και χωρίς να έχουν ανάγκη παραινέσεων προς τούτο. Ενόψει των πρωτόγνωρων συνθηκών που βιώνουμε η μείωση του χρόνου των δικαστικών διακοπών, τουλάχιστον καθ’ όσον αφορά στο Συμβούλιο της Επικρατείας, παρίσταται επιβεβλημένη, προκειμένου οι δικαστές του να συνεισφέρουν, στο βαθμό που τους αναλογεί, στην κοινή προσπάθεια για την ανάκαμψη της Χώρας».  ",https://www.tanea.gr/2020/04/01/greece/law/dikastes-ste-epivevlimeni-i-paratasi-tou-dikastikou-etous-na-symvaloume-oloi-stin-anakampsi-tis-xoras/
Greece,tanea.gr,Δήμος Πειραιά : Θα φτιάξει υφασμάτινες μάσκες για την ενίσχυση των κοινωνικών δομών,26 Απριλίου 2020 | 18:32,tanea.gr,"Στη μαζική παραγωγή υφασμάτινων μασκών προκειμένου να ενισχύσει τις δομές κοινωνικές αλληλεγγύης προχωρά ο Δήμος Πειραιά. Αυτό αποκάλυψε ο ίδιος ο δήμαρχος Πειραιά Γιάννης Μώραλης, μιλώντας στο Κανάλι Ενα 90,4, τονίζοντας ότι ο Δήμος θα προχωρήσει σε συνεργασία με το Βιοτεχνικό Επιμελητήριο στη μαζική παραγωγή υφασμάτινων μασκών με το σήμα του Δήμου Πειραιά, τις οποίες θα διαθέσει στην αγορά μέσω των καταστημάτων του Εμπορικού Συλλόγου και τα έσοδα από τις πωλήσεις αυτές θα πηγαίνουν στις κοινωνικές υπηρεσίες που έχουν αναλάβει το δύσκολο έργο της συμπαράστασης και στήριξης των συμπολιτών μας που έχουν ανάγκη, καθώς και στα δυο σημαντικά νοσοκομεία του Δήμου. Όπως είπε ο κ. Μώραλης, με τη χαλάρωση των μέτρων για την αντιμετώπιση του κοροναϊού, οι υφασμάτινες μάσκες θα μπουν υποχρεωτικά στη ζωή μας, αφού για να κυκλοφορεί κάποιος σε κλειστούς χώρους θα πρέπει να φοράει μάσκα. Με το δεδομένο αυτό, συνέχισε, ο Δήμαρχος, σκεφτήκαμε με την εμπειρία που έχουμε αποκτήσει από την παραγωγή και δωρεάν διάθεση ασπίδων προστασίας προσώπου μέσω του BLUE LAB, να προχωρήσουμε στην παραγωγή υφασμάτινων μασκών, τις οποίες θα διαθέσουμε στην αγορά με χαμηλό τίμημα, φυσικά προσιτό για τους δημότες μας, ώστε να είμαστε ανταγωνιστικοί προκειμένου να ενισχύσουμε με τα έσοδα που θα έχουμε τις κοινωνικές μας υπηρεσίες. Για το λόγο αυτό, υπογράμμισε ο κ. Μώραλης, έχω μιλήσει με τους Προέδρους των τριών Επιμελητηρίων και μάλιστα αύριο θα έχω συνάντηση με τον Πρόεδρο του Βιοτεχνικού Επιμελητηρίου κ. Μιχάλαρο, τον Πρόεδρο του ΕΒΕΠ κ. Κορκίδη, καθώς και τον Πρόεδρο του Εμπορικού Συλλόγου κ. Μανεσιώτη για να προχωρήσουμε την όλη διαδικασία. Πιστεύω, κατέληξε ο κ. Μώραλης, ότι με τον τρόπο αυτό και εφόσον οι δημότες στηρίξουν αυτήν την προσπάθεια και αγοράσουν μάσκες με το σήμα του Δήμου Πειραιά, θα πετύχουμε να βοηθήσουμε από τη μια πλευρά τους δημότες, οι οποίοι θα βρίσκουν εύκολα και σε ανταγωνιστική τιμή μάσκες, αλλά και τις υπηρεσίες του Δήμου που ασχολούνται με τη στήριξη των ευρισκομένων σε αδυναμία συμπολιτών μας καθώς και κάθε μονάδα μικρή ή μεγάλη, η οποία δίνει μάχη εναντίον της πανδημίας του κοροναϊού. Όλα αυτά βέβαια, γίνονται με τη συνεργασία όλων των επιμελητηρίων της πόλης, γιατί όπως από την αρχή της θητείας μου έχω πει, χωρίς τη συνεργασία και τη σύμπνοια όλων των παραγόντων της πόλης δεν μπορούμε να κάνουμε τη διαφορά που όλοι επιθυμούμε.  ",https://www.tanea.gr/2020/04/26/greece/dimos-peiraia-tha-ftiaksei-yfasmatines-maskes-gia-tin-enisxysi-ton-koinonikon-domon/
Greece,tanea.gr,"Σε βαθιά κρίση ο τουρισμός – Λουκέτο σε 3.000 ξενοδοχεία, προς πώληση 113",20 Απριλίου 2020 | 10:14,tanea.gr,"Ισχυρές αντοχές θα κληθεί να επιδείξει φέτος η ελληνική αγορά φιλοξενίας, προκειμένου να ξεπεράσει τις επιπτώσεις που επιφέρει η πανδημία του κοροναϊού. Δεκάδες ιδιοκτήτες έχουν ήδη βάλει τις τελευταίες ημέρες πωλητήριο στις μονάδες τους υπό την πίεση της ρευστότητας και την ίδια ώρα, περισσότερα από 3.000 ξενοδοχεία δεν θα ανοίξουν το 2020, αφού οι ιδιοκτήτες τους θα επιδιώξουν δι’ αυτής της οδού να περιορίσουν τη ζημιά που θα προέλθει από τις χαμηλές πληρότητες. Σύμφωνα με τον «Ελεύθερο Τύπο» της Κυριακής, που επικαλείται παράγοντες της αγοράς, τα ξενοδοχεία που έχουν βάλει πωλητήριο, αφορούν κυρίως στη μικρή και τη μεσαία δυναμικότητα. Στην πλειονότητά τους δεν ανήκουν σε επαγγελματίες του τουρισμού. Αρκετές είναι οι περιπτώσεις πώλησης ακινήτων τα οποία βρίσκονται σε διαδικασία ανακαίνισης και δεν έχουν λειτουργήσει ακόμη ως ξενοδοχεία είτε βρίσκονται στο αρχικό στάδιο αναδιαμόρφωσης και έχουν εξασφαλίσει μόνο τις απαραίτητες άδειες. «Οσοι δεν είναι επαγγελματίες ξενοδόχοι και η ενασχόλησή τους με τον τουρισμό ήταν συγκυριακή θα βγουν πρώτοι από την αγορά. Οι μεγάλοι όμιλοι εκτιμούμε ότι θα έχουν πιο ισχυρά αντανακλαστικά απορρόφησης των κραδασμών», επισημαίνουν κύκλοι της αγοράς στην εφημερίδα. Διευκρινίζουν μάλιστα, πως το μεγαλύτερο πρόβλημα θα κληθούν να αντιμετωπίσουν όσοι απέκτησαν ξενοδοχείο/ακίνητο μέσα στο 2019 και δεν έχουν προλάβει ακόμη να απολαύσουν τις αποδόσεις που μπορεί να αποφέρει το asset. Σε δημοφιλείς διαδικτυακούς τόπους για την αγορά και την πώληση ακινήτων, από την 1η έως τις 14 Απριλίου καταγράφηκαν 113 αγγελίες για την πώληση ξενοδοχείων στο σύνολο της χώρας. Ο πραγματικός αριθμός των προς πώληση ξενοδοχείων μπορεί να είναι μεγαλύτερος από αυτόν που καταγράφεται στην έρευνα, αν ληφθεί υπόψη ότι υπάρχουν και άλλοι διαδικτυακοί τόποι που διαθέτουν αγγελίες με το εν λόγω περιεχόμενο. Οι δυσκολίες, βέβαια, που αντιμετωπίζει ο τουρισμός λόγω της εξάπλωσης του κοροναϊού δεν αποκλείεται να αυξήσουν περαιτέρω τον αριθμό των πωλήσεων τους επόμενους μήνες, οπότε θα φανεί το πλήρες μέγεθος των συνεπειών στην αγορά. Οι τιμές των προς πώληση ξενοδοχείων διαμορφώνονται σύμφωνα με την τοποθεσία, την παλαιότητα, τα τετραγωνικά και τα αστέρια που διαθέτουν. Για παράδειγμα, υπάρχει αγγελία πώλησης ξενοδοχείου στο ιστορικό κέντρο της Αθήνας, με θέα την Ακρόπολη, 9.000 τ.μ., 7 επιπέδων, αντί 60 εκατ. ευρώ. Παράλληλα, στον Πειραιά και την Καλλιθέα -σε δημοσίευση αγγελιών των τελευταίων ημερών- διατίθενται προς πώληση ξενοδοχεία αντί 24 εκατ. ευρώ και 11 εκατ. ευρώ, αντίστοιχα. Στη Χερσόνησο Ηρακλείου Κρήτης, την ημερομηνία ολοκλήρωσης της έρευνας, αναρτήθηκε αγγελία πώλησης ξενοδοχείου 45 δωματίων, 100 μ. από την παραλία, στην τιμή του 1,9 εκατ. ευρώ, αναφέρει ο «Ελεύθερος Τύπος». Από την άλλη πλευρά, έντονη είναι η προσφορά ξενοδοχείων στις Κυκλάδες. Ειδικότερα, τις τελευταίες μέρες του Μαρτίου αναρτήθηκαν αγγελίες πώλησης ξενοδοχείων σε Μύκονο και Σαντορίνη. Στη μεν Μύκονο, ξενοδοχείο 1.125 τ.μ., κατασκευής 1990, 6 κτιρίων των 42 δωματίων, πλήρως εξοπλισμένο, προσφέρεται στην τιμή των 15 εκατ. ευρώ ενώ στη Σαντορίνη νεόδμητο ξενοδοχείο 650 τ.μ., κατασκευής 2010, προσφέρεται στην τιμή των 2,6 εκατ. ευρώ. Στην Αθήνα Μόνο στην Αθήνα, πάντως, σύμφωνα με έρευνα της εφημερίδας, έχουν βγει προς πώληση τις τελευταίες δύο εβδομάδες περισσότερα από 50 ξενοδοχεία. Χαρακτηριστικό είναι το παράδειγμα ξενοδοχείου δυναμικότητας 200 δωματίων, που βρίσκεται στο κέντρο της πρωτεύουσας και διατίθεται προς πώληση έναντι 75 εκατ. ευρώ, καθώς και μίας ακόμη μονάδας 255 δωματίων που βρίσκεται στην Ομόνοια και πωλείται αντί 60 εκατ. ευρώ. Την ίδια στιγμή, από τις 14 Μαρτίου, ημερομηνία κατά την οποία ανακοινώθηκε η αναστολή λειτουργίας των τουριστικών καταλυμάτων εποχικής λειτουργίας, μέχρι σήμερα, έχουν αναρτηθεί σε διαδικτυακές ιστοσελίδες δεκάδες ξενοδοχεία και συγκροτήματα τουριστικών κατοικιών προς πώληση σε όλη την Ελλάδα, με παράγοντες της αγοράς να εκτιμούν ότι ενδεχομένως η πανδημία θα οδηγήσει και σε νέα πωλητήρια το επόμενο χρονικό διάστημα. Πάντως, η εξασφάλιση της βιωσιμότητας των τουριστικών επιχειρήσεων βρίσκεται ψηλά στην ατζέντα τόσο της κυβέρνησης όσο και των εκπροσώπων του κλάδου, με το Ξενοδοχειακό Επιμελητήριο της Ελλάδος, μέσω της πρόσφατης έρευνας του ερευνητικού του οργάνου ΙΤΕΠ, να σημειώνει ότι οι τουριστικές επιχειρήσεις για την επανεκκίνησή τους θα χρειαστούν κεφάλαια κίνησης περίπου 1,8 δισ. ευρώ. Υπογραμμίζεται ότι λίαν προσφάτως ο πρόεδρος του ΣΕΤΕ κ. Γιάννης Ρέτσος είχε εκτιμήσει ότι οι ανάγκες ρευστότητας των ξενοδοχειακών επιχειρήσεων είναι της τάξεως του 1,5-2 δισ. ευρώ. Δεν θα ανοίξουν 3.000 ξενοδοχειακές μονάδες Εν όψει της τουριστικής σεζόν πληροφορίες αναφέρουν ότι περίπου 3.000 ξενοδοχειακές μονάδες σε όλη τη χώρα θα παραμείνουν με κατεβασμένα ρολά αυτό το καλοκαίρι. Σε μία προσπάθεια να επιτύχουν οικονομίες κλίμακας και να μετριάσουν τις ήδη βαριές ζημιές τις οποίες έχουν καταγράψει εξαιτίας του μπαράζ ακυρώσεων που ενεργοποιήθηκε από τη διάδοση του Covid-19, πολλοί ξενοδόχοι εκτιμάται ότι δεν θα λειτουργήσουν φέτος τα καταλύματά τους. «Σύμφωνα με μια πρώτη εικόνα που βλέπουμε ότι διαμορφώνεται, περίπου το 30% των ξενοδοχειακών μονάδων δεν θα ανοίξουν φέτος το καλοκαίρι. Ενδεχομένως πολλοί ξενοδόχοι να μεταφέρουν το άνοιγμα των καταλυμάτων τους προς το φθινόπωρο και αφού έχουν εξασφαλίσει μια ικανοποιητική πληρότητα, προκειμένου να περιορίσουν κατά το δυνατό το λειτουργικό κόστος και τις ήδη καταγεγραμμένες απώλειες», επισημαίνουν παράγοντες της τουριστικής αγοράς. Είναι ενδεικτικό το γεγονός ότι μόνο τις πρώτες 20 μέρες από την εμφάνιση του φονικού ιού στη χώρα μας τα ελληνικά ξενοδοχεία κατέγραψαν απώλειες από τις ακυρώσεις δωματίων και συνεδρίων που ανέρχονται σε 522 εκατ. ευρώ. Την ίδια στιγμή, οι πρώτες εκτιμήσεις για την πορεία του ελληνικού τουρισμού το 2020 κάνουν λόγο για μείωση τουλάχιστον 60% σε επίπεδο αφίξεων και αντίστοιχη πτώση 60%-70% σε επίπεδο εσόδων σε σχέση με το 2019, υπό την προϋπόθεση ότι θα κοπάσει η υγειονομική κρίση και ο τουρισμός θα αρχίσει να ανακάμπτει σταδιακά από τα μέσα Ιουλίου και μετά. Υπενθυμίζεται ότι το 2019 ήταν έτος-ρεκόρ για τον ελληνικό τουρισμό, με τις αφίξεις να ξεπερνούν τα 34 εκατ. και τις εισπράξεις να διαμορφώνονται στα 18,2 δισ. ευρώ. Πάντως, ο μεγαλύτερος όγκος των ξενοδοχείων, εποχικής ή συνεχούς λειτουργίας, που δεν θα λειτουργήσουν συγκεντρώνεται, με βάση τα πρώτα στοιχεία, σε περιοχές της ηπειρωτικής Ελλάδας, όπου η τουριστική σεζόν παραδοσιακά είναι πιο μικρής διάρκειας -κυρίως λόγω των καιρικών συνθηκών- σε σχέση με τα νησιά και τις περιοχές της Νότιας Ελλάδας. Το δίλημμα Μεγαλύτερο είναι το ρίσκο που θα κληθούν να πάρουν οι ιδιοκτήτες ξενοδοχειακών αλυσίδων, εάν δεν μπορέσουν να εξασφαλίσουν ικανοποιητικές πληρότητες σε όλες τις μονάδες τους, με δεδομένο ότι το λειτουργικό κόστος των συγκεκριμένων καταλυμάτων είναι υψηλότερο έναντι των μικρότερων. «Οι μικρότερες μονάδες, είτε είναι οικογενειακές είτε απασχολούν λίγα άτομα, είναι πιο εύκολο να ανοίξουν και να διαχειριστούν το κόστος λειτουργίας τους, είναι πιο ευέλικτες. Αντίθετα, είναι επίφοβο για έναν ιδιοκτήτη 2, 3 ή και περισσότερων ξενοδοχείων να λειτουργήσει όλες τις μονάδες του χωρίς να έχει εξασφαλίσει υψηλή πληρότητα. Ο ιδιοκτήτης μεγάλων μονάδων έχει διαφορετικά κριτήρια και θα ζυγίσει διαφορετικά εάν τον συμφέρει να λειτουργήσουν ή όχι τα ξενοδοχεία του και υπό ποίες προϋποθέσεις», τονίζουν οι ίδιες πηγές. «Φέτος ενδεχομένως να δούμε να δημιουργούνται ομάδες, συνεργασίες μεταξύ ξενοδόχων που έχουν ομοειδή προϊόντα προκειμένου να μετριάσουν τα κόστη και να εξασφαλίσουν παράλληλα την απαιτούμενη πληρότητα, χωρίς να αναγκάζονται να ακυρώσουν κρατήσεις εξαιτίας υπερπροσφοράς ζήτησης», λένε πηγές της αγοράς. Σημειώνουν πάντως, πως μία τέτοια αλλαγή σκηνικού θα έχει επιπτώσεις στους εργαζομένους, πολλοί εκ των οποίων δεν θα μπορέσουν να εργαστούν αν δεν λειτουργήσουν τα καταλύματα στα οποία απασχολούνται. «Ζητάμε να δοθεί ένα επίδομα εργασίας ώστε να μπορέσουμε να καλύψουμε ένα μέρος του μισθολογικού κόστους και να απασχολήσουμε περισσότερα άτομα». Ενα βήμα πριν την αποχώρηση ισραηλινή εταιρία Ενα βήμα πριν από την αποχώρησή της από την εγχώρια ξενοδοχειακή αγορά βρίσκεται εταιρία ισραηλινών συμφερόντων που δραστηριοποιείται χρόνια στον τουρισμό και διαθέτει ένα από τα «φιλέτα» της ελληνικής ξενοδοχειακής αγοράς. Πρόκειται για ξενοδοχείο πλησίον της πλατείας Συντάγματος που έχει εκμισθώσει και αναμενόταν η ανακαίνισή του. Οι πληροφορίες αναφέρουν πως ο ξενοδοχειακός όμιλος, ο οποίος σκόπευε φέτος να μπει δυναμικά στην εγχώρια αγορά με τη λειτουργία μονάδων στη Θεσσαλονίκη και 2 ακόμη στην περιφέρεια, προετοιμάζει την έξοδό του από την Ελλάδα.Το σχέδιο ενίσχυσης Ιδιαίτερη βαρύτητα αναμένεται να δοθεί φέτος το καλοκαίρι στην ενίσχυση του εσωτερικού τουρισμού, ο ρόλος του οποίου εκτιμάται ότι θα είναι καθοριστικής σημασίας όχι τόσο για τη συμμετοχή του στο ΑΕΠ της χώρας όσο για τη βιωσιμότητα των τουριστικών επιχειρήσεων. Με δεδομένο, μάλιστα, ότι ο εσωτερικός τουρισμός αντιπροσωπεύει σήμερα κάτι λιγότερο από το 10% των συνολικών ταξιδιωτικών εισπράξεων και αφίξεων, το οικονομικό επιτελείο της κυβέρνησης εξετάζει σειρά μέτρων για την τόνωσή του. Στο πλαίσιο αυτό, οι πληροφορίες αναφέρουν ότι αναμένεται να δημιουργηθεί ένα νέο πρόγραμμα επιδότησης διακοπών για τους Ελληνες ταξιδιώτες.  ",https://www.tanea.gr/2020/04/20/economy/economy-greece/se-vathia-krisi-o-tourismos-louketo-se-3-000-ksenodoxeia-pros-polisi-113/
Greece,tanea.gr,«Όχι» του ΣτΕ σε αίτημα πιστών για άνοιγμα των εκκλησιών,7 Απριλίου 2020 | 16:35,tanea.gr,"Mε γνώμονα την προστασία της δημόσιας υγείας απορρίφθηκαν από το Συμβούλιο της Επικρατείας και οι τέσσερις προσφυγές που είχαν υποβληθεί στο Ανώτατο Ακυρωτικό Δικαστήριο της χώρας για την έκδοση προσωρινής διαταγής ζητώντας να ανοίξουν οι εκκλησίες για τους πιστούς ώστε να μπορούν να παρακολουθούν τις λειτουργίες. Υπενθυμίζεται ότι τέσσερις πολίτες προσέφυγαν στο ΣτΕ ζητώντας να ακυρωθεί ως αντισυνταγματική και παράνομη η κοινή υπουργική απόφαση με την οποία πανελλαδικά απαγορεύθηκαν προσωρινά οι λειτουργίες και οι ιεροπραξίες στις Εκκλησίες και τους άλλους θρησκευτικούς χώρους λατρείας για λόγους προστασίας από την πανδημία του κοροναϊού. Ειδικότερα, στο ΣτΕ προσέφυγαν δυο άνδρες και δύο γυναίκες δικηγόροι οι οποίοι κατέθεσαν αίτηση ακύρωσης και αίτηση αναστολής. Υποστηρίζουν ότι το μέτρο της προσωρινής απαγόρευσης  τέλεσης κάθε είδους λειτουργιών, κ.λπ. έρχεται σε ευθεία σύγκρουση με τα άρθρα 3, 13 και 25 του Συντάγματος. Σύμφωνα με τους 4 δικηγόρους μόνο η Ιερά Σύνοδος έχει δικαίωμα να αποφασίσει για το ζήτημα της τέλεσης της θείας λειτουργίας που είναι ο πυρήνας του δικαιώματος της θρησκευτικής ελευθερίας. Ακόμη, επισημαίνουν ότι παραβιάζεται το άρθρο 13 του Συντάγματος, το οποίο στο πλαίσιο των ατομικών και κοινωνικών δικαιωμάτων των πολιτών υπογραμμίζει ότι η ελευθερία της θρησκευτικής συνείδησης είναι απαραβίαστη και η απόλαυση των ατομικών και πολιτικών δικαιωμάτων δεν εξαρτάται από τις θρησκευτικές πεποιθήσεις του καθενός.  ",https://www.tanea.gr/2020/04/07/greece/oxi-tou-ste-se-aitima-piston-gia-anoigma-ton-ekklision/
Greece,tanea.gr,Πρωτοφανές: Εν μέσω πανδημίας κάλεσαν σε δίκη στο Εφετείο 207 μάρτυρες!,3 Απριλίου 2020 | 20:26,tanea.gr,"Την ώρα που τα μέτρα προστασίας που λαμβάνει  η Πολιτεία για την προστασία από την πανδημία του κορωνοιού, γίνονται ολοένα και αυστηρότερα για την προστασία της δημόσιας υγείας ,  το πρωί της Παρασκευής δικαστές και δικηγόροι κλήθηκαν να δικάσουν υπόθεση με 207 μάρτυρες (!) στο Εφετείο της Αθήνας . Όλοι τους έπρεπε να εμφανιστούν υποχρεωτικά ενώπιον Τριμελούς Εφετείου Κακουργημάτων Αθηνών για να εκφωνηθεί η υπόθεση με αριθμό πινακίου 1. Η υπόθεση επρόκειτο να εκδικασθεί σε  αίθουσα του Εφετείου της Αθήνας, στον προαύλιο χώρο της οποίας, σύμφωνα με δικηγόρους, συγκεντρώθηκαν οι περισσότεροι από τους 167 μάρτυρες κατηγορίας, 40 μάρτυρες υπεράσπισης, περί τους 40 αστυνομικούς, 15 δικηγόροι, 12 κατηγορούμενοι ( οι 5 προσωρινά κρατούμενοι) αλλά και τα μέλη της σύνθεσης του δικαστηρίου. Με αφορμή αυτή την εικόνα, εν μέσω πανδημίας, που διαμορφώθηκε σήμερα στο Εφετείο της Αθήνας  δικηγόροι των Αθηνών  που συμμετείχαν σε αυτή την ποινική δίκη έστειλαν επιστολή προς τους συναρμόδιους υπουργούς αλλά και την ηγεσία της Δικαιοσύνης, ζητώντας άμεσα την λήψη μέτρων, όπως είναι η αποσυμφόρηση των φυλακών. Συγκεκριμένα, την επιστολή υπογράφουν οι δικηγόροι Ταουξής Βασίλης, Γλύκας Γιάννης, Αγαπηνός Νίκος, Παπαδάκης Μανώλης, Παντελεάκη Γιώτα, Μυλωνάς Ιπποκράτης, Βασιλοπούλου Ιφιγένεια, Σύψας Χάρης, Σακαλόγλου Δημήτρης, Παναγοπούλου Γιάννα, Βαθειά Χριστίνα, Δημητριάδου Βούλα, Ράλλης Γιώργος, Κανελλόπουλος Νίκος, Ντιβανίδης Χρήστος, Γώγος Κωνσταντίνος, Παπαδόπουλος Όθων, Ψάρρης Γιάννης, Καλογριδάκης Γιάννης, Μάμμα Αλεξάνδρα, Παύλου Κωνσταντίνος, Σαζιώτης Βασίλης, Παντελίδη Βαλεντίνη και  Σφυριδάκης Κωνσταντίνος. Αναλυτικά, η ολόκληρη η επιστολών των δικηγόρων έχει ως εξής:«Κον Υπουργό Δικαιοσύνης «Κον Υπουργό Υγείας Κον Υπουργό Πολιτικής Προστασίας Γενική Γραμματεία Υπουργείου Δικαιοσύνης Κον Πρόεδρο Αρείου Πάγου Κον Εισαγγελέα Αρείου Πάγου Κον Προϊστάμενον Εφετείου Αθηνών Μέσα Μαζικής Ενημέρωσης Αξιότιμοι κύριοι, Εν μέσω πανδημίας, με λήψη τόσων περιοριστικών μέτρων, με τεράστιες προσπάθειες από την πολιτεία για αποτροπή εξάπλωσης του ιού, με δικό μας αυτοπεριορισμό επί σειρά ημερών, την Παρασκευή 3/4/2020 υποχρεωτικά εμφανιστήκαμε ενώπιον του Τριμελούς Εφετείου Κακουργημάτων Αθηνών για να εκφωνηθεί η υπόθεση με αριθμό πινακίου 1. Εκεί σε μία αίθουσα του εφετείου και στον προαύλιο χώρο συγκεντρώθηκαν οι περισσότεροι από τους 167 μάρτυρες κατηγορίας, 40 μάρτυρες υπεράσπισης, περί τους 40 αστυνομικούς, 15 δικηγόροι, 12 κατηγορούμενοι ( οι 5 προσωρινά κρατούμενοι), η σύνθεση του Δικαστηρίου. Όπως είναι φυσικό ΔΙΕΚΟΠΗ, για 1/6/2020. ΕΜΕΙΣ ΟΛΟΙ γυρίσαμε σπίτια μας στις οικογένειες μας. Αντιλαμβάνεστε το μέγεθος του κινδύνου ΑΝ έστω και ένας από εμάς από αυτόν τον πληθυσμό είναι φορέας. Τραγωδία. Γι αυτό λάβετε μέτρα εγκαίρως. Σε 1- 2 μήνες θα είναι αργά. Αποσυμφορήστε τις φυλακές. Οι εκτίοντες ποινή να απολυθούν συντομότερα (Να γίνει πρόβλεψη για μέχρι 10 χρόνια κάθειρξη και όχι μέχρι 8 όπως ακούγεται και να γίνει πρόβλεψη για πάνω από 10 χρόνια με επαναφορά του 1/3). Και λήψη γενναίων μέτρων για αποφυλάκιση προσωρινά κρατούμενων. Κατανοήστε το. Από τις φυλακές δεν κινδυνεύουν μόνο κρατούμενοι. Κινδυνεύουμε ΟΛΟΙ ΜΑΣ. Εμείς που τα ζούμε σας προειδοποιούμε».  ",https://www.tanea.gr/2020/04/03/greece/protofanes-en-meso-pandimias-kalesan-se-diki-sto-efeteio-207-martyres/
Greece,tanea.gr,Στο ΣτΕ για τις λαϊκές η Πανελλήνια Ομοσπονδία Συλλόγων Παραγωγών,7 Απριλίου 2020 | 17:01,tanea.gr,"Στη Δικαιοσύνη προσέφυγε η Πανελληνία Ομοσπονδία Συλλόγων Παραγωγών Αγροτικών Προϊόντων και Πωλητών Λαϊκών Αγορών διεκδικώντας να ανασταλεί και να ακυρωθεί ως αντισυνταγματική και αντίθετη στην Ευρωπαϊκή νομοθεσία η υπουργική απόφαση με την οποία απαγορεύθηκε η λειτουργία των λαϊκών αγορών. Η Ομοσπονδία με την προσφυγή της ενώπιον του Συμβουλίου της Επικρατείας στρέφεται κατά της απόφασης των υπουργών Ανάπτυξης και Επενδύσεων, Εργασίας και Προστασίας του Πολίτη με την οποία απαγορεύθηκε η λειτουργία των λαϊκών αγορών ως προς εκείνους που απαιτείται μετακίνηση από περιφέρεια σε περιφέρεια σε όλη επικράτεια από 23.3 έως 25.4.2020, όπως και η σχετική εγκύκλιος που εκδόθηκε εν συνεχεία. Στις αιτήσεις της η Ομοσπονδία υποστηρίζει ότι με την επίμαχη προσβαλλόμενη υπουργική απόφαση απαγορεύεται μεν η λειτουργία των λαϊκών αγορών, εφόσον απαιτείται η μετακίνηση των παραγωγών και των αγροτικών προϊόντων, από περιφέρεια σε περιφέρεια, ενώ την ίδια στιγμή επιτρέπεται για τους ίδιους παραγωγούς, να τροφοδοτούν την κεντρική αγορά των Αθηνών με τα προϊόντα τους, χωρίς να διακινδυνεύεται η υγεία των πολιτών. Επίσης, η Ομοσπονδία υπογραμμίζει ότι η επίμαχη απαγόρευση θα επιφέρει αύξηση στην τιμή των αγροτικών προσόντων που διατίθενται στις λαϊκές αγορές και επισημαίνει ότι θα σταματήσει να υπάρχει επάρκεια αγροτικών προϊόντων  ",https://www.tanea.gr/2020/04/07/greece/sto-ste-gia-tis-laikes-i-panellinia-omospondia-syllogon-paragogon/
Greece,tanea.gr,Οδοιπορικό στην άδεια Αθήνα: Τι λένε οι πολίτες μετά από 23 μέρες καραντίνα,15 Απριλίου 2020 | 10:02,tanea.gr,"Έχουν περάσει 23 ημέρες από τότε που η Ελλάδα έλαβε περιοριστικά μέτρα κυκλοφορίας εξαιτίας της πανδημίας του κοροναϊού SARS-CoV-2. Η καραντίνα «εισέβαλε» στις ζωές των κατοίκων της Ελλάδας, που αναγκάστηκαν να αφήσουν την κοινωνική τους ζωή, ώστε να αντιμετωπιστεί όσο πιο δραστικά γίνεται η Covid-19. Η καθημερινότητα όλων άλλαξε άρδην και η προσμονή της Άνοιξης, που διένυε μόλις τον πρώτο της μήνα χάθηκε ξάφνου, εναποθέτοντας τις ελπίδες της στον Μάιο και το καλοκαίρι. Για άλλους ο χρόνος σταμάτησε πριν το lockdown, διατηρώντας την αισιοδοξία μέσα από τις αναμνήσεις τους, για κάποιους άλλους ο χρόνος κυλάει κανονικά, η ζωή τους συνεχίζεται κι έξω από το σπίτι τους καθώς πρέπει να πηγαίνουν στη δουλειά τους, τη στιγμή που για κάποιους ο χρόνος περνάει αργά μέσα σε διαμερίσματα των 30, 40 τετραγωνικών μέτρων, χωρίς μπαλκόνια με θέα. Όλοι όμως αναμένουν την επιστροφή στην «κανονικότητα» ακόμη και το ίδιο το κέντρο της Αθήνας, που πλέον στέκει βουβό και έρημο ανυπομονώντας να γεμίσει χρώμα και φωνές. Η Αθήνα παραμένει γοητευτική ακόμα και τώρα, λείπει όμως κάτι, λείπει η έντασή της, άλλες φορές κουραστική και ανυπόφορη, άλλες φορές εξαιρετικά όμορφη. Το Αθηναϊκό-Μακεδονικό Πρακτορείο Ειδήσεων περιπλανήθηκε στους κεντρικούς δρόμους της Αθήνας και παρουσιάζει ένα οδοιπορικό, καθώς και μία φωτογραφική έκθεση σημείων της Αθήνας πριν τον κορονοϊό και κατά την εποχή του. Είναι μεσημέρι και η «πληθωρική» και πολύβουη Ομόνοια μοιάζει πιο άδεια από ποτέ. Πριν την εποχή του κορονοϊού η μέρα που θα έδειχνε το νέο της «πρόσωπο» κοντοζύγωνε, τώρα πρέπει να περιμένει κι άλλο. Τα προστατευτικά κιγκλιδώματα γύρω από την πλατεία μαρτυρούν πως περιμένει καρτερικά να αλλάξει μορφή. Στη συμβολή της οδού Σταδίου με την Αθηνάς πάνω στις λαμαρίνες είναι γραμμένο στα αγγλικά ένα καινούριο σύνθημα εμπνευσμένο από τις δύσκολες ημέρες που ζει ο πλανήτης. «Είσαι πιο σκληρός από ό,τι νομίζεις» (You are tougher than you think), λέει το σύνθημα με υπογραφή Covid-19. Ο άνθρωπος που κρύβεται πίσω απ’ αυτό το μήνυμα μάλλον θέλησε να δώσει δύναμη και κουράγιο σε ό,ποιον περνά από το σημείο. Τα κτίρια στη Σταδίου και την Πανεπιστημίου υψώνονται επιβλητικά θυμίζοντας στους περαστικούς γιατί αποτελούν δύο από τους πιο όμορφους κεντρικούς δρόμους της πρωτεύουσας. Η κίνηση στους δρόμους δεν θυμίζει σε τίποτα μεσημέρι καθημερινής και τα οχήματα που κυκλοφορούν είναι λιγοστά. Ο Θανάσης Δεληολάνης διατηρεί κατάστημα με φαγητό (take away) στο κέντρο της Αθήνας εδώ και πολλά χρόνια, και όπως λέει στο ΑΠΕ-ΜΠΕ, «η κατάσταση που ζούμε είναι πρωτόγνωρη». «Τα μόνα μαγαζιά που είμαστε ανοιχτά πάνω στη Σόλωνος είμαστε εμείς, ο φούρνος και το φωτοτυπείο. Κάθε μέρα μοιάζει σαν να είναι πέντε το πρωί του Σαββάτου», αναφέρει. Φτάνοντας στην Ακαδημίας ο ήχος από τις μηχανές των αστυνομικών κυριαρχεί στην ατμόσφαιρα, την ίδια ώρα που οι τζακαράντες (τα δέντρα με τα μωβ άνθη που υπάρχουν στο κέντρο της Αθήνας), έχουν ανθίσει και ομορφαίνουν τα πεζοδρόμια. Έξω από το Κέντρο Υγείας στην Ακαδημίας στέκεται κόσμος κρατώντας τις αποστάσεις μέχρι να τους φωνάξουν για να μπει ένας-ένας. Διασχίζοντας την Ακαδημίας, σε μια βιτρίνα στο ύψος της οδού Αμερικής έχει κολληθεί ένα χαρτί που γράφει: «Αγαπητοί πελάτες θα θέλαμε να σας ενημερώσουμε ότι η λειτουργία μας αναστέλλεται λόγω κορονοϊού». Λίγο πιο πέρα η Πλατεία Κολωνακίου, ίσως, δεν έχει υπάρξει πιο ήρεμη. Μία κοπέλα έχει βγάλει τον σκύλο της βόλτα, ενώ απέναντι ένας άστεγος άντρας είναι ξαπλωμένος στο πεζοδρόμιο, σκεπασμένος με έναν υπνόσακο. Διαβάζει εφημερίδα και έχει αφήσει ένα ποτήρι πάνω στον υπνόσακο για όποιον θέλει να του προσφέρει βοήθεια. Σε ένα μπαλκόνι στην Νεοφύτου Βάμβα ένας άντρας και μια γυναίκα κάθονται έξω και καπνίζουν το τσιγάρο τους, σιωπηλοί, χωρίς να μιλάνε μεταξύ τους, κοιτάζοντας απλά τον δρόμο. Στη Βασιλίσσης Σοφίας, στο ύψος της Ρηγίλλης δύο γυναίκες περιμένουν στη στάση των λεωφορείων. Η μία φοράει τη μάσκα της και κοιτάζει ανυπόμονα πότε θα φανεί το λεωφορείο, ενώ η άλλη μιλάει στο τηλέφωνο λίγο πιο μακριά. Καμία στάση κατά μήκος της Βασιλίσσης Σοφίας δεν έχει πάνω από τρία άτομα να περιμένουν, ενώ ό,ποιο λεωφορείο περνάει δεν έχει πάνω από δέκα άτομα μέσα. Για τον Φώτη Νικολακόπουλο, οδηγό λεωφορείου, και οργανωτικό γραμματέα του συνδικάτου εργαζομένων ΟΑΣΑ, οι εργαζόμενοι στα μέσα μαζικής μεταφοράς ανήκουν στους ανθρώπους που βρίσκονται στην πρώτη γραμμή αυτή την περίοδο. «Είμαστε οι άνθρωποι που πραγματικά είμαστε στην πρώτη γραμμή, μεταφέρουμε το επιβατικό κοινό, τους νοσηλευτές, τους εργαζόμενους και πραγματικά είμαστε εκεί να τους εξυπηρετήσουμε παρά τα μειωμένα δρομολόγια που υπάρχουν» εξηγεί στο ΑΠΕ-ΜΠΕ, ενώ προσθέτει ότι οι εργαζόμενοι στα λεωφορεία, εξυπηρετούν το επιβατικό κοινό που μένει σε περιοχές που δεν περνάει το μετρό ή ο ηλεκτρικός σιδηρόδρομος. Σύμφωνα με τον κ. Νικολακόπουλο η επιβατική κίνηση είναι αρκετά μειωμένη, σε κάποιες γραμμές ίσως και 80% κάτω. Την ίδια ώρα οι εργαζόμενοι στα λεωφορεία νιώθουν φόβο και ανησυχία για την υγεία τους. «Σε κάποια από τα λεωφορεία έχει τοποθετηθεί μία αλυσίδα εκεί που βρίσκεται ο οδηγός, ώστε να μην πλησιάζει κανείς. Παράλληλα η μπροστινή πόρτα πλέον δεν ανοίγει, ώστε ο οδηγός να είναι όσο το δυνατόν απομονωμένος, ο φόβος όμως δεν παύει να υπάρχει στους εργαζόμενους», τονίζει ο κ. Νικολακόπουλος, δηλώνοντας υπερήφανος για τους συναδέλφους του, που είναι στην πρώτη γραμμή εξυπηρέτησης του κόσμου «και μεταφέρουν τους επιβάτες που πάνε για το μεροκάματο στις δουλειές τους. Αυτό έκαναν αυτό κάνουν αυτό θα συνεχίσουν να κάνουν», λέει χαρακτηριστικά. Κατεβαίνοντας στο σταθμό του μετρό «Ευαγγελισμός» η εικόνα αλλάζει κάπως, καθώς ο κόσμος είναι περισσότερος μέσα απ’ ό,τι έξω στο δρόμο. Γύρω στις τρεις το μεσημέρι στην αποβάθρα με κατεύθυνση την Αγία Μαρίνα υπάρχει περισσότερη ζωή. Παρόλα αυτά η σιωπή παραμένει. Η πλειοψηφία των επιβατών φοράει μάσκες και γάντια και μπαίνοντας στον συρμό το πρώτο πράγμα που καταλαβαίνει κάποιος είναι ότι όλοι επιχειρούν απευθείας να πάρουν αποστάσεις. Το βαγόνι αδειάζει στον σταθμό του Συντάγματος και καθώς περιμένουν όλοι όσοι έχουν αποβιβαστεί να ανέβουν τις κυλιόμενες σκάλες, παρατηρείται κάτι διαφορετικό σε σχέση με μια τυπική καθημερινή ημέρα. Κανείς δεν στέκεται σε κοντινή απόσταση από τον άλλον, ενώ περιμένουν κάποια δευτερόλεπτα, ώστε να δημιουργηθεί κενό ανάμεσα τους και να αποφευχθεί ο συνωστισμός. Ο Γιώργος Χαρμπής, είναι ηλεκτροδηγός στο μετρό, στη γραμμή 3. Παρατηρώντας την συμπεριφορά του κόσμου αυτό το διάστημα, διαπιστώνει ότι οι περισσότεροι έχουν συμμορφωθεί με τις συστάσεις, τηρούν τα μέτρα προστασίας, κι έχουν αποφύγει τις άσκοπες μετακινήσεις. «Εμείς έχουμε πάρει όλα τα κατάλληλα μέτρα. Η εταιρεία έφερε απολυμαντικά, γάντια από την πρώτη στιγμή. Δουλεύουμε με γάντια, βάζουμε απολυμαντικά και αντισηπτικά συνέχεια και από εκεί και πέρα έχει να κάνει με την προσωπική υγιεινή του καθενός», σημειώνει στο ΑΠΕ-ΜΠΕ ο κ. Χαρμπής. Οι άνθρωποι που εργάζονται στα μέσα μεταφοράς νιώθουν ανασφάλεια και φόβο αυτές τις ημέρες. Ειδικότερα, όπως εξηγεί ο κ. Χαρμπής, η γραμμή 3 του μετρό είναι σαν τα «ασθενοφόρα». «Εμείς είμαστε »ασθενοφόρα» γιατί περνάμε από πολλά νοσοκομεία. Ιπποκράτειο, Ευαγγελισμό, Γεννηματά, Σωτηρία εμείς κουβαλάμε πολύ περισσότερο κόσμο που πηγαίνει στα νοσοκομεία αυτά, σε σύγκριση με την γραμμή 2 του μετρό», επισημαίνει, ενώ προσθέτει: «Έχω μπει σε ένα είδος αυτοπεριορισμού στο σπίτι μου και προσπαθώ να μην έρχομαι σε επαφή με την οικογένειά μου και ειδικά με τη σύζυγό του που πάσχει από άσθμα». Φτάνοντας στην πλατεία Συντάγματος το σιντριβάνι είναι η πρώτη φορά που ακούγεται τόσο καθαρά, την ίδια ώρα που κάποιοι άνθρωποι δίχως στέγη κοιμούνται στα παγκάκια. Οι Εύζωνες μπροστά από τη Βουλή δεν έχουν κοινό να παρακολουθήσει την αλλαγή φρουράς, που άλλοτε αυτή την περίοδο συγκέντρωνε τα βλέμματα τουριστών και όχι μόνο. Διασχίζοντας τον πιο εμπορικό δρόμο του κέντρου της Αθήνας, την Ερμού, η εικόνα θυμίζει Δεκαπενταύγουστο. Κλειστές βιτρίνες καταστημάτων, που λίγο πριν το Πάσχα θα ήταν γεμάτα από κόσμο, ο οποίος θα έκανε τα ψώνια του για τις ημέρες των γιορτών. Σε μια βιτρίνα υπάρχει η πινακίδα «είμαστε κλειστά, μένουμε σπίτι, για το καλό όλων μας», υπενθυμίζοντας για ακόμη μία φορά την κατάσταση που επικρατεί. Η ξεχωριστή πλατεία Μοναστηρακίου είναι τόσο άδεια που τα χρώματά της φαίνονται για πρώτη φορά τόσο καθαρά. Μόνοι υπάλληλοι του δήμου Αθηναίων στέκονται πάνω στην πλατεία καθαρίζοντας την. Ο Χρήστος Κουρέτας, εργάζεται στον τομέα της καθαριότητας και συγκεκριμένα στις απολυμάνσεις, στο δήμο Αθηναίων. Κάποιες ημέρες ξεκινάει από τις επτά το πρωί για να πραγματοποιήσει απολυμάνσεις στο 4ο δημοτικό διαμέρισμα του δήμου Αθηναίων. Οι εργαζόμενοι στις απολυμάνσεις δουλεύουν μέχρι τις 10 το βράδυ ανά βάρδιες. Με δέκα οχήματα κατά τη διάρκεια της ημέρας, μικρά και μεγάλα, πλυστικά, πιεστικά, απολυμαίνουν τα πεζοδρόμια, τους κάδους απορριμμάτων, και χώρους όπου υπάρχει συγχρωτισμός, όπως φαρμακεία, φούρνους, σούπερ μάρκετ, αστυνομικά τμήματα, παντού όπου υπάρχει πολύς κόσμος. Το βράδυ βγαίνουν και σε πιο κεντρικά σημεία όπου είναι φωτισμένα. Όπως εξηγεί ο κ. Κουρέτας, στόχος είναι οι δημότες να προστατευθούν από την πανδημία. «Οι απολυμάνσεις γίνονται με ειδικό υλικό, με την έγκριση του ΕΟΔΥ, ώστε να απολυμαίνουμε με συγκεκριμένη δοσολογία χλωρίνης, χωρίς να δημιουργήσουμε προβλήματα στην αναπνοή του κόσμου, ούτε να προκαλέσουμε φθορές σε αυτοκίνητα, σπίτια κλπ», αναφέρει στο ΑΠΕ-ΜΠΕ. Μάλιστα, παρά τη δύσκολη συγκυρία, ο κ. Κουρέτας, αποτιμά θετικά το γεγονός ότι έχει καλλιεργηθεί μία πολύ καλή σχέση καθημερινότητας με τους δημότες. «Υπάρχει φόβος γενικότερα, διότι είναι παγκόσμιο το φαινόμενο, οπότε εμείς οφείλουμε με τα μέσα που διαθέτουμε και μας παρέχει η υπηρεσία να προστατεύσουμε την κοινωνία αυτός είναι ο σκοπός μας», τονίζει. Διασχίζοντας την οδό Ανδριανού και προχωρώντας προς το Θησείο και ύστερα προς την Ακρόπολη η πόλη θυμίζει αυγουστιάτικο μεσημέρι. Κάποιοι περπατούν, κάποιοι γυμνάζονται κάποιοι έχουν βγάλει το σκύλο τους βόλτα. Ο θόρυβος που δημιουργούν τα παπούτσια όταν κάποιος περπατά ή τρέχει ηχεί κατά τη διάρκεια της διαδρομής. Παρέες δεν υπάρχουν, το πολύ δύο άτομα μαζί, την ώρα που αρκετές μηχανές της ΕΛΑΣ κινούνται προς την Διονυσίου Αρεοπαγίτου. Όσοι έχουν βγει έχουν στείλει το μήνυμα με τον αριθμό 6, ώστε να μπορέσουν να αθληθούν ή να πάρουν έστω λίγο αέρα. Ο αέρας θα τους δώσει μια ανάσα, μια ανάσα, ώστε να πουν «λίγο έμεινε ακόμη» και να συνεχίσουν, περιμένοντας με ανυπομονησία την επόμενη μέρα… την μετά κορονοϊού εποχή.  ",https://www.tanea.gr/2020/04/15/greece/odoiporiko-stin-adeia-athina-ti-lene-oi-polites-meta-apo-23-meres-karantina/
Greece,tanea.gr,Ταΐστρες και ποτίστρες για τα αδέσποτα από τον δήμο Πειραιά,26 Απριλίου 2020 | 12:31,tanea.gr,"Με μέριμνα της Διεύθυνσης Περιβάλλοντος και Πρασίνου του Δήμου Πειραιά, τοποθετήθηκαν ταΐστρες και ποτίστρες σε πάρκα και ευδιάκριτα σημεία των πέντε Δημοτικών Κοινοτήτων, προκειμένου να ταΐζουν τα αδέσποτα δημότες και φιλοζωικές οργανώσεις της πόλης μας. Υπενθυμίζεται, ότι ήδη προσφέρεται στα γραφεία των Δημοτικών Κοινοτήτων Πειραιά ξηρά τροφή για όσους επιθυμούν να ταΐσουν τα τετράποδα, ενώ ο Δήμος συνεργάζεται με κτηνίατρο για την περίθαλψη και τη συνεχή φροντίδα ευζωίας των αδέσποτων γατών, έτσι ώστε να συμβάλλει στην προστασία της δημόσιας υγείας. Η Εντεταλμένη Δημοτική Σύμβουλος Περιβάλλοντος και Πρασίνου κα Αντωνία Καρακατσάνη , σε δήλωσή της, τόνισε ότι ο Δήμος Πειραιά, με γνώμονα τη φροντίδα των τετράποδων εν μέσω της πανδημίας του κοροναϊού και για να βοηθήσει τους πολίτες και τις φιλοζωικές οργανώσεις που ταΐζουν αδέσποτα, ανέλαβε την πρωτοβουλία να τοποθετήσει ταΐστρες και ποτίστρες στις γειτονιές της πόλης μας. Η κα Καρακατσάνη υπογράμμισε επίσης, πως είναι σημαντικό να τηρούμε όλοι τη νομοθεσία περί δημόσιας υγιεινής, φροντίζοντας τα τετράποδα με σεβασμό προς το περιβάλλον.  ",https://www.tanea.gr/2020/04/26/greece/taistres-kai-potistres-gia-ta-adespota-apo-ton-dimo-peiraia/
Greece,tanea.gr,Κομμωτήρια : Τι πρέπει να προσέχουν με τα σεσουάρ πελάτες και εργαζόμενοι,29 Απριλίου 2020 | 11:36,tanea.gr,"Οι ατελείωτες ώρες στα κομμωτήρια, το ξεφύλλισμα των περιοδικών, το μασάζ στο λουτήρα και το κους – κους με φίλες αποτελεί και επίσημα παρελθόν, καθώς ο κοροναϊός έφερε… αποστάσεις και πολλούς κανόνες ασφαλείας. Ειδικότερα, όπως ανακοίνωσε το απόγευμα της Τρίτης ο υφυπουργός ανάπτυξης και επενδύσεων, Νίκος Παπαθανάσης, απελευθερώνεται το ωράριο λειτουργίας των κουρείων και των κομμωτηρίων από 4 Μαΐου, η εξυπηρέτηση θα γίνεται μόνο κατόπιν ραντεβού, ενώ είναι απαραίτητη η χρήση μάσκας τόσο από το προσωπικό όσο και από τους πελάτες. Πώς θα λειτουργούν τα κομμωτήρια από 4 Μαΐου -Απόσταση μεταξύ των θέσεων εργασίας 2 μέτρα. – Οι πελάτες θα προσέρχονται μόνο με ραντεβού, μέσω τηλεφώνου – Oι επιχειρήσεις οφείλουν να συμπληρώνουν κατάλογο με ραντεβού και θα τον δείχνουν στα ελεγκτικά όργανα. – Υποχρεωτική η χρήση μάσκας για προσωπικό και πελάτες. – Υποχρεωτική η χρήση γαντιών μιας χρήσης για εργαζόμενους σε κέντρα αισθητικής. – Απελευθερώνεται το ωράριο εργασίας από 7 το πρωί μέχρι 10 το βράδυ και το Σάββατο 7 το πρωί με 9 το βράδυ. – Ισχύουν οι περιορισμοί των τετραγωνικών μέτρων, δηλαδή για καταστήματα μέχρι 20 τετραγωνικά θα μπορούν να βρίσκονται εντός 4 άτομα. Αν το κατάστημα είναι 100 τετραγωνικά θα μπορούν να βρίσκονται μέχρι 12 άτομα. Αλλάζει ο «θεσμός» των κομμωτηρίων Σημειώνεται πως απότον χώρο αναμονής θα εξαφανιστούν τα περιοδικά, ενώ όσο οι γυναίκες περιμένουν να… πιάσει η βαφή θα κάθονται σε εξωτερικό χώρο. Μάλιστα ιδιαίτερη προσοχή χρειάζεται στο στέγνωμα με το πιστολάκι, διότι γίνεται περιστροφή αέρα, γι αυτό είναι απαραίτητο οι πόρτες και τα παράθυρα να είναι ανοιχτά ώστε να υπάρχει αλλαγή αέρα. Όπως ανέφερε στο ΑΠΕ-ΜΠΕ η πρόεδρος της Ένωσης Ιατρών Αθήνας-Πειραιά ( ΕΙΝΑΠ), Ματίνα Παγώνη δεν χρησιμοποιούμε από μόνοι μας σεσουάρ, διότι είναι κλειστά και μέσα γίνεται περιστροφή αέρα. Οπωσδήποτε οι εργαζόμενοι στο κομμωτήριο θα πρέπει να φοράνε γάντια που θα αλλάζουν ανά πελάτη. Δεδομένη είναι η αλλαγή ρόμπας και πετσέτας. Η κ. Παγώνη μάλιστα προτείνει, να αφήσουμε να περάσει λίγο διάστημα ώστε να μην υπάρχει συνωστισμός και μετά να κλείσουμε το ραντεβού μας.  ",https://www.tanea.gr/2020/04/29/greece/kommotiria-ti-prepei-na-prosexoun-me-ta-sesouar-pelates-kai-ergazomenoi/
Greece,tanea.gr,Κοροναϊός : Έτσι θα δοκιμάζουμε ρούχα στα δοκιμαστήρια από εδώ και στο εξής,29 Απριλίου 2020 | 12:53,tanea.gr,"Τη Δευτέρα 4 Μαΐου ξεκινάει μια νέα καθημερινότητα για όλους τους πολίτες της Ελλάδας, καθώς η απαγόρευση κυκλοφορίας (εντός νομού) αποτελεί παρελθόν ενώ ρολά ανεβάζουν και αρκετά καστατήματα. Όπως είπε χθες (28 Απριλίου) ο πρωθυπουργός Κυριάκος Μητσοτάκης από το «Μένουμε σπίτι» περνάμε στο «Μένουμε ασφαλείς» επισημαίνοντας την τήρηση μέτρων σχολαστικής υγιεινής και αποστάσεων, αλλά και τη χρήση μάσκας, που θα πρέπει να γίνουν «δεύτερη φύση» στους πολίτες. Το μήνυμα περί ατομικής ευθύνης είναι πιο αναγκαίο από ποτέ και η χρήση μάσκας απαραίτητη. Μάλιστα για όσους αναρωτιούνται τι θα γίνει με καταστήματα και την αγορά ρούχων, ήδη έχουν γίνει γνωστά τα πρώτα μέτρα. Αρχικά στα μικρά μαγαζιά αυτοί οι δύο κανόνες είναι πρωταρχικοί. Μέσα στο κατάστημα θα μπορούν να είναι 1-2 άτομα, πάντα φορώντας μάσκα. «Βγαίνει ένας και μπαίνει ο επόμενος» λέει στο ΑΠΕ-ΜΠΕ η πρόεδρος της Ένωσης Ιατρών Αθήνας-Πειραιά (ΕΙΝΑΠ) Ματίνα Παγώνη. Τι γίνεται όμως με τη δοκιμή ρούχων; Αυτή χρειάζεται ιδιαίτερη προσοχή, επισημαίνει η κ. Παγώνη. Ό,τι περνάει από το κεφάλι καλό είναι να μην το δοκιμάζουμε και όσο για τα υπόλοιπα ρούχα να αποφεύγουμε τις πολλές δοκιμές. Φυσικά να μην ξεχνάμε όταν επιστρέφουμε στο σπίτι να πλένουμε τα ρούχα που αγοράσαμε και να κάνουμε μπάνιο.  ",https://www.tanea.gr/2020/04/29/greece/koronaios-katastimata-etsi-tha-dokimazoume-rouxa-sta-dokimastiria-apo-edo-kai-sto-eksis/
Greece,tanea.gr,Χατζηδάκης : Οι φτωχοί δεν θα μείνουν χωρίς ρεύμα αλλά δεν θέλουμε οι πονηροί να εκμεταλλευτούν την κρίση,31 Μαρτίου 2020 | 10:27,tanea.gr,"Φτωχός άνθρωπος δεν θα μείνει χωρίς ρεύμα αυτήν την περίοδο, αλλά δεν θέλουμε οι πονηροί να εκμεταλλευτούν την κρίση, επεσήμανε ο υπουργός Περιβάλλοντος και Ενέργειας Κωστής Χατζηδάκης μιλώντας σήμερα στον τηλεοπτικό σταθμό OPEN. «Υπάρχουν ηλεκτρονικά αρχεία, μπορεί να γίνει διασταύρωση για τους μπαταχτσήδες και τους στρατηγικούς κακοπληρωτές. Αυτοί δεν θα τύχουν καμιάς ειδικής μεταχείρισης. Αντίθετα, υπήρχε προηγουμένως και θα εξακολουθήσει να υπάρχει ανοχή για τους ανθρώπους που έχουν πρόβλημα, είναι φτωχοί. Υπάρχει και από τη νομοθεσία σαφής κατεύθυνση γι αυτούς. Η ΔΕΗ και οι άλλοι πάροχοι κάνουν περαιτέρω εκπτώσεις στις ευπαθείς ομάδες», τόνισε ο υπουργός και κάλεσε όσους έχουν, να πληρώνουν τους λογαριασμούς. Σήμερα αναμένεται να ανακοινωθεί ο μηχανισμός εγγυοδοσίας που αποσκοπεί στην ενίσχυση της ρευστότητας των εταιριών ενέργειας. «Από ενέργεια δεν θα μείνουμε, εκείνο που πρέπει να προσέξουμε είναι να μη μείνει το ταμείο», τόνισε ο κ. Χατζηδάκης. «Δεν υπάρχουν μηχανές με χρήματα. Αν οι εταιρείες έχουν σημαντική μείωση στις εισπράξεις τότε θα έχουν θέμα στη ρευστότητα. Δημιουργούμε τον μηχανισμό εγγυοδοσίας, αλλά η Ελλάδα δεν είναι υπερδύναμη και η ΔΕΗ ήταν στην εντατική μέχρι πριν από λίγο καιρό». Ο υπουργός ανέφερε ότι το πιο φιλολαϊκό μήνυμα σήμερα είναι αυτό της υπευθυνότητας, γι αυτό και «πηγαίνουμε όσο επιτρέπουν οι δυνάμεις του συστήματος». Επανέλαβε εξάλλου ότι η πρώτη προτεραιότητα είναι να υπάρχει αδιάλειπτη παροχή ηλεκτρικής ενέργειας, φυσικού αερίου και υγρών καυσίμων. Πηγή: ΑΠΕ-ΜΠΕ  ",https://www.tanea.gr/2020/03/31/economy/economy-greece/xatzidakis-oi-ftoxoi-den-tha-meinoun-xoris-reyma-alla-den-theloume-oi-poniroi-na-ekmetalleytoun-tin-krisi/
Greece,tanea.gr,Κύπρος : Έκαψαν κεραία πιστεύοντας πως το 5G ευθύνεται για την... εξάπλωση του κοροναϊου,15 Απριλίου 2020 | 15:48,tanea.gr,"Την αντίδραση του προέδρου της Κύπρου, Νίκου Αναστασιάδη, έχουν προκαλέσει οι θεωρίες περί συσχέτισης του ασύρματου δικτύου 5G με τον ρυθμό αύξησης των κρουσμάτων κοροναϊού. Η οργισμένη ανακοίνωσή του ήρθε αφού άγνωστοι προκάλεσαν πυρκαγιά σε κεραία κινητής τηλεφωνίας στη Λεμεσό, θεωρώντας ότι αποτελούσε τμήμα του δικτύου 5G. «Μερίδα πολιτών εκφράζει έντονες ανησυχίες ότι σε περιοχές της Κύπρου διεξάγονται δήθεν εργασίες εγκατάστασης κεραιών ασύρματων δικτύων 5ης γενιάς (5G). Οι ανησυχίες αυτές είναι αβάσιμες» επεσήμανε, σε γραπτή του ανακοίνωση, ο Κύπριος πρόεδρος. Και πρόσθεσε: «Αποκορύφωμα υπήρξε η εγκληματική ενέργεια εις βάρος κεραίων της Αρχής Τηλεπικοινωνιών Κύπρου που είχε ως αποτέλεσμα να αποκοπεί η παροχή υπηρεσιών κινητής τηλεφωνίας και να τεθεί σε κίνδυνο η ζωή, η υγεία ευπαθών ομάδων, αλλά και γενικότερα η ομαλή ζωή των πολιτών». Στο πλαίσιο αυτό, ο κ. Αναστασιάδης έσπευσε να διευκρινίσει τα εξής: · Oυδεμία άδεια έχει παραχωρηθεί προς οιανδήποτε εταιρεία για εγκατάσταση ή χρήση κεραίων ασύρματων δικτύων 5ης γενιάς (5G) και ως εκ τούτου είναι ψευδείς και αβάσιμοι οι ισχυρισμοί πως διεξάγεται οποιαδήποτε εργασία για εγκατάσταση ανάλογων συστημάτων. · Οι μόνες εργασίες που λαμβάνουν χώρα είναι η συντήρηση και αναβάθμιση των υφιστάμενων δικτύων για αντιμετώπιση των αυξανόμενων αναγκών, λόγων των μέτρων που έχουν ληφθεί. ·  Η απόφαση για εγκατάσταση του δικτύου 5G θα ληφθεί με βάση τις επιστημονικές και μόνον, απόψεις, τις ευρωπαϊκές Οδηγίες και τις συστάσεις του Παγκόσμιου Οργανισμού Υγείας. Αξίζει να σημειωθεί ότι αντίστοιχα περιστατικά δολιοφθορών σε κεραίες κινητής τηλεφωνίας έχουν καταγραφεί και στο Ηνωμένο Βασίλειο. Οι φήμες έχουν ξεκινήσει από το διαδίκτυο και σύμφωνα με τις οποίες  όπου υπάρχουν εγκαταστάσεις του δικτύου 5G, καταγράφονται περισσότερα κρούσματα του κοροναϊου , καθώς τάχα οι κεραίες 5G επιταχύνουν τον ρυθμό εξάπλωσης του φονικού ιου. Φυσικά, όλοι οι επίσημοι φορείς κάνουν λόγο για fake news και αβάσιμες υποθέσεις που απέχουν από την πραγματικότητα.  ",https://www.tanea.gr/2020/04/15/greece/kypros-ekapsan-keraia-pisteyontas-pos-to-5g-eythynetai-gia-tin-eksaplosi-tou-koronaiou/
Greece,tanea.gr,Εκπτωση 25% σε φόρους και δόσεις ρυθμίσεων,28 Απριλίου 2020 | 08:17,tanea.gr,"Εκπτωση 25% σε φόρους και δόσεις ρυθμίσεων θα κερδίσουν όσοι επαγγελματίες, εργαζόμενοι, επιχειρήσεις και ιδιοκτήτες ακινήτων που πλήττονται από την κρίση του κοροναϊού επιλέξουν να εξοφλήσουν τις φορολογικές τους υποχρεώσεις στην ώρα τους, δηλαδή μέχρι και την Πέμπτη 30 Απριλίου. Επίσης όσοι πληρώσουν μέχρι την ίδια ημερομηνία τον ΦΠΑ στο σύνολό του αποκτούν την ευκαιρία να «κουρέψουν» τον φόρο εισοδήματος ή ακόμα και τον ΕΝΦΙΑ που θα κληθούν να πληρώσουν το καλοκαίρι. Το υπουργείο Οικονομικών επιχειρώντας να στηρίξει και τον Απρίλιο τα κρατικά ταμεία και να αποφύγει την ολική κατάρρευση των φορολογικών εσόδων δίνει κίνητρα στους φορολογουμένους οι οποίοι, αν και πλήττονται, θα επιλέξουν να μην κάνουν χρήση της αναστολής πληρωμής των οφειλών τους έως το τέλος Αυγούστου. Παράλληλα το οικονομικό επιτελείο σχεδιάζει μια νέα έκτακτη ρύθμιση για την εξόφληση σε περισσότερες δόσεις των οφειλών προς την Εφορία, με τον υπουργό Οικονομικών Χρήστο Σταϊκούρα να δηλώνει πως όταν τελειώσει η περίοδος της αναστολής των πληρωμών «δεν θα απαιτήσουμε σε έναν μήνα να πληρωθούν φόροι τριών μηνών». Οι φορολογούμενοι που πλήττονται από την κρίση, εφόσον επιλέξουν να πληρώσουν μέχρι και την Πέμπτη 30 Απριλίου φόρους και δόσεις ρυθμίσεων, θα πρέπει να γνωρίζουν τα εξής: Η έκπτωση 25% αφορά βεβαιωμένες (μη ληξιπρόθεσμες) οφειλές και δόσεις ρυθμίσεων των οποίων έχει παραταθεί η προθεσμία καταβολής τους ως 31 Αυγούστου 2020 και λήγουν στις 30 Απριλίου, εφόσον καταβάλλονται εμπρόθεσμα.2. Δεν εμπίπτουν στην έκπτωση 25%:3. Την έκπτωση 25% για τις οφειλές  και τις δόσεις ρυθμίσεων μπορούν να έχουν οι εργαζόμενοι που βρίσκονται σε καθεστώς προσωρινής αναστολής εργασίας, ιδιοκτήτες ακινήτων που θα εισπράξουν μειωμένο κατά 40% ενοίκιο, επαγγελματίες και επιχειρήσεις που περιλαμβάνονται στους πληττόμενους ΚΑΔ. 4. Οι δικαιούχοι της έκπτωσης πρέπει να καταβάλουν εμπρόθεσμα  το 75% της οφειλής / δόσης του Απριλίου. Για τον υπολογισμό του 75%, ο δικαιούχος πληροφορείται το ύψος της οφειλής / δόσης από την «Προσωποποιημένη Πληροφόρηση» του Taxisnet. Η καταβολή πραγματοποιείται με τη σχετική Ταυτότητα Οφειλής, για κάθε οφειλή χωριστά. Για κάθε ταυτότητα βεβαιωμένης (ΤΟ) ή ρυθμισμένης οφειλής (ΤΡΟ) καταβάλλεται το 75% της εμφανιζόμενης οφειλής στην εικόνα του Taxisnet και μέχρι δύο δεκαδικά ψηφία. Παράδειγμα: επαγγελματίας δικαιούχος της έκπτωσης καλείται να πληρώσει τη δόση Απριλίου μιας φορολογικής οφειλής σε ρύθμιση ύψους 1.000 ευρώ. Για τη δόση αυτή χρειάζεται να καταβάλει το ποσό των 750 ευρώ (1.000 x 75% = 750 ευρώ). Η έκπτωση του 25% θα πραγματοποιηθεί στο αμέσως επόμενο της καταβολής διάστημα, μετά από επαλήθευση της καταβολής του 75% από τις υπηρεσίες της ΑΑΔΕ. Μέχρι να γίνει η τακτοποίηση αυτή, ενδεχομένως να εμφανίζονται διαφορές στη σχετική εικόνα του δικαιούχου στην «Προσωποποιημένη Πληροφόρηση» του Taxisnet. Η επαλήθευση καταβολής του 75% δεν απαιτεί κάποια ενέργεια του δικαιούχου. Προσοχή! Για να ισχύει η έκπτωση αυτή στις αντίστοιχες δόσεις ρυθμίσεων Μαρτίου και Απριλίου θα πρέπει να έχουν εξοφληθεί όλες οι προηγούμενες δόσεις. 5. Εκπτωση φόρου μέσω συμψηφισμού ΦΠΑ:  επιχειρήσεις, ελεύθεροι επαγγελματίες και αυτοαπασχολούμενοι που πλήττονται από την κρίση, εφόσον εξοφλήσουν ολοσχερώς έως και τις 30 Απριλίου το συνολικό ποσό της οφειλής του ΦΠΑ που προκύπτει από τις δηλώσεις α’ τριμήνου του 2020 για τους υπόχρεους τήρησης απλογραφικών βιβλίων και του τρίτου μήνα του 2020 για τους υπόχρεους τήρησης διπλογραφικών βιβλίων, αποκτούν την ευκαιρία να συμψηφίσουν ποσό ίσο με 25% επί της καταβληθείσας οφειλής με άλλες οφειλές ή δόσεις ρυθμίσεων ή διευκολύνσεων τμηματικής καταβολής στη φορολογική διοίκηση, οι οποίες έχουν καταληκτικές ημερομηνίες καταβολής μετά την 1η Μαΐου 2020. Για παράδειγμα, επιχείρηση η οποία πρέπει να καταβάλει ΦΠΑ ύψους 10.000 ευρώ έως τις 30 Απριλίου, εφόσον πληρώσει εμπρόθεσμα το σύνολο του ποσού, από τον Μάιο και μετά οποιαδήποτε φορολογική υποχρέωση, όπως ο φόρος εισοδήματος που θα προκύψει από την εκκαθάριση της φορολογικής δήλωσης, θα «κουρευτεί» κατά 2.500 ευρώ. Ο συμψηφισμός του 25% του ΦΠΑ διενεργείται είτε με αίτημα που υποβάλλεται μέσω e-mail από τον δικαιούχο ή τον νόμιμο εκπρόσωπό του στην αρμόδια για την παραλαβή της δήλωσης φορολογίας εισοδήματος ΔΟΥ είτε με αυτεπάγγελτο (χωρίς αίτηση) συμψηφισμό από τις αρμόδιες ΔΟΥ με άλλες οφειλές ή δόσεις ρυθμίσεων ή διευκολύνσεων τμηματικής καταβολής στη φορολογική διοίκηση, οι οποίες έχουν καταληκτικές ημερομηνίες καταβολής μετά την 1η Μαΐου 2020, εφόσον δεν υποβληθεί αίτημα από τον φορολογούμενο για συμψηφισμό με άλλες οφειλές. Το αίτημα μπορεί να αφορά και μελλοντικές οφειλές, δηλαδή οφειλές που δεν έχουν ακόμη βεβαιωθεί κατά τον χρόνο του αιτήματος. Το ποσό του ευεργετήματος δεν συμψηφίζεται με οφειλές ή δόσεις ρυθμίσεων ή διευκολύνσεων τμηματικής καταβολής πριν από την 1η Μαΐου 2020. Ιδιοκτήτες ακινήτων Απαραίτητη προϋπόθεση για να εφαρμοστεί η μείωση του ενοικίου κατά 40% είναι η υποβολή υπεύθυνης δήλωσης από όλους ανεξαιρέτως τους επαγγελματίες μισθωτές στην Εργάνη, με το ονοματεπώνυμο και τον ΑΦΜ του ιδιοκτήτη και τη διεύθυνση του ακινήτου. Αυτό επισημαίνει η ΠΟΜΙΔΑ σε σχετική ανακοίνωση, υπογραμμίζοντας ότι, αν δεν υποβληθούν οι δηλώσεις, οι μισθωτές χάνουν την έκπτωση του 40% και οφείλουν ολόκληρο το μίσθωμα. Για την ελάφρυνση των ιδιοκτητών ακινήτων που πλήττονται η ΠΟΜΙΔΑ προτείνει: Να είναι αφορολόγητα όσα μισθώματα εισπραχθούν μειωμένα ή να αφαιρεθεί από τις φορολογικές επιβαρύνσεις των ιδιοκτητών το 50% των περικοπών. Να θεσπιστεί ουσιαστική έκπτωση στην εμπρόθεσμη καταβολή του ΕΝΦΙΑ 2020.  ",https://www.tanea.gr/2020/04/28/economy/economy-greece/ekptosi-25-se-forous-kai-doseis-rythmiseon-2/
Greece,tanea.gr,Αναδρομικά : Το χρονοδιάγραμμα για τις αποφάσεις και τις πληρωμές,28 Απριλίου 2020 | 09:41,tanea.gr,Τον Σεπτέμβριο αναμένονται οι πληρωμές για αυξήσεις και αναδρομικά - με βάση τον νόμο Βρούτση (σε κύριες και επικουρικές συντάξεις). Για τα αναδρομικά των παλαιών συνταξιούχων το τοπίο θα ξεκαθαρίσει αφού θα εκδοθεί η απόφαση του ΣτΕ τον Ιούνιο. «ΤΑ ΝΕΑ» για την πληρέστερη ενημέρωση των αναγνωστών τους ετοίμασαν έναν οδηγό με πληροφορίες και επεξηγήσεις στο «καυτό» θέμα των αναδρομικών στις συντάξεις. -Τι θα γίνει με τα παλιά αναδρομικά. Οι πληροφορίες σχετικά με την απόφαση του Συμβουλίου της Επικρατείας και τα επόμενα βήματα -Σε ποιο ύψος επανέρχονται οι επικουρικές συντάξεις -Οι αυξήσεις που προβλέπει ο νόμος Βρούτση για τις κύριες συντάξεις Διαβάστε περισσότερα στα ΝΕΑ που κυκλοφορούν την Τρίτη,https://www.tanea.gr/2020/04/28/economy/economy-greece/anadromika-to-xronodiagramma-gia-tis-apofaseis-kai-tis-pliromes/
Greece,tanea.gr,Μισό ωράριο εργασίας με κανονικό μισθό,28 Απριλίου 2020 | 10:05,tanea.gr,"Την κάλυψη με κρατική επιδότηση του μισθού των εργαζομένων οι οποίοι με το σταδιακό άνοιγμα των επιχειρήσεων θα κληθούν να δουλέψουν σε ένα νέο εργασιακό περιβάλλον με ευέλικτα και μειωμένα ωράρια είναι το σχέδιο που επεξεργάζεται η κυβέρνηση, στο πλαίσιο της επόμενης φάσης των μέτρων οικονομικής στήριξης των εργαζομένων και επιχειρήσεων που πλήττονται από την πανδημία. Το κυβερνητικό σχέδιο που αποσκοπεί στη διατήρηση των θέσεων απασχόλησης «πατάει» στο γερμανικό μοντέλο του «Kurzarbeit». Πρόκειται για το κρατικό πρόγραμμα στήριξης των εργαζομένων στο οποίο βασίζονται οι μισές γερμανικές επιχειρήσεις, οι οποίες δεν μπορούν να αντεπεξέλθουν στις οικονομικές τους υποχρεώσεις λόγω της κρίσης του κοροναϊού. -Πότε εγκαινιάστηκε και τι περιλαμβάνει το πρόγραμμα «Kurzarbeit» -Πώς θα γίνεται η επιδότηση των μισθών των εργαζομένων από το κράτος. Σε ποιο ύψος θα φτάνει -Το μέτρο της νέας εκ περιτροπής εργασίας. Πώς εφαρμόζεται Διαβάστε περισσότερα στα ΝΕΑ που κυκλοφορούν την Τρίτη",https://www.tanea.gr/2020/04/28/economy/economy-greece/miso-orario-ergasias-me-kanoniko-mistho/
Greece,tanea.gr,Προκαλούν και πάλι οι Τούρκοι με υπερπτήσεις σε Αγαθονήσι και Φαρμακονήσι,23 Απριλίου 2020 | 11:50,tanea.gr,"Προκαλούν για ακόμη μία ημέρα οι Τούρκοι στο Αιγαίο αφού το πρωί στις 10.58 ζεύγος τουρκικών μαχητικών αεροσκαφών F-16 πέταξαν πάνω από το Φαρμακονήσι στα 19.500 πόδια και στις 11.05 πέταξαν σε χαμηλό ύψος πάνω από το Αγαθονήσι στα 1676 μέτρα (5500 πόδια). Οι υπερπτήσεις από την αρχή του χρόνου έχουν φτάσει τις 239 ενώ πέρυσι ήταν οι μισές, 124.",https://www.tanea.gr/2020/04/23/greece/prokaloun-kai-pali-oi-tourkoi-me-yperptiseis-se-agathonisi-kai-farmakonisi/
Greece,tanea.gr,"Άρση των μέτρων: Αυστηροί κανόνες, ατομική ευθύνη και τσουχτερά πρόστιμα",29 Απριλίου 2020 | 10:38,tanea.gr,"Για τα επόμενα ανηφορικά σκαλοπάτια που θα πρέπει όλοι να ανέβουμε με προσοχή προκειμένου να μην σκοντάψουμε, πέσουμε και βρεθούμε ακόμη και στην αρχή μίλησε χτες ο Πρωθυπουργός. Παρουσιάζοντας το χρονοδιάγραμμα της σταδιακής εξόδου από την καραντίνα, ο Πρωθυπουργός τόνισε πως η περιπέτεια δεν τελείωσε, αλλά συνεχίζεται. Συνεχής παρακολούθηση της πορείας του κοροναϊού με τα νέα δεδομένα Άλλωστε τόσο ο Πρωθυπουργός όσο και οι επιστήμονες έχουν τονίσει πως είναι πολύ πιθανό κάποια νέα μέτρα να ακυρωθούν σε περίπτωση που οδηγήσουν σε μία νέα έξαρση της πανδημίας, ενώ δεν αποκλείεται ακόμη και να εποστρέψει πάλι το ανάλογο μέτρο που υπήρχε πριν την χαλάρωση της καραντίνας. «Δεν πρόκειται για τον επίλογο της περιπέτειας, αλλά για μια συνέχεια. Η έξοδος από την καραντίνα θα γίνεται βήμα-βήμα. Κανείς δεν μπορεί να αποκλείσει μια πιθανή αναζωπύρωση της απειλής. Στόχος μας θα είναι να την εντοπίζουμε γρήγορα, ώστε οι όποιοι νέοι περιορισμοί να έχουν τοπικό χαρακτήρα και να μην αφορούν όλη την επικράτεια. Το σχέδιο μας για το επόμενο δίμηνo είναι εξαιρετικά αναλυτικό και επεξεργασμένο. Είναι όμως αυτό που δηλώνει η λέξη: Σχέδιο. Άρα, θα υπόκειται σε αναθεωρήσεις, ανάλογα με τις εξελίξεις των πραγμάτων και τις οδηγίες των ειδικών», ανέφερε χτες ο Κυριάκος Μητσοτάκης. Πάντως από την πρώτη στιγμή έγινε σαφές πως το παν σε αυτή τη νέα πραγματικότητα είναι η ατομική ευθύνη και η τήρηση των κανόνων υγιεινής. Η χρήση μάσκας σε κλειστούς χώρους και στα ΜΜΜ είναι τόσο αναγκαία που πλέον γίνεται υποχρεωτική με αποτέλεσμα η ΕΛ.ΑΣ να αναλαμβάνει το δύσκολο έργο να τιμωρήσει αλλά και να προλάβει όποιον βάζει σε κίνδυνο τη ζωή του, αλλά και τη ζωή των άλλων. «Τηρούμε σχολαστικά τα μέτρα ατομικής υγιεινής. Δεν κάνουμε χειραψίες. Κρατάμε αποστάσεις. Φροντίζουμε ιδιαίτερα τους ευάλωτους συμπολίτες μας. Και μένουμε μέσα αν έχουμε βήχα ή πυρετό, ενημερώνοντας τον γιατρό μας. Ακούμε τις συμβουλές των ειδικών για την προστατευτική μάσκα. Η χρήση της ίσως θα καλύπτει κάποια χαρακτηριστικά μας. Θα σηματοδοτεί, όμως, το σοβαρό πρόσωπο της ευθύνης μας. Όλα αυτά πρέπει να μας γίνουν δεύτερη φύση, γιατί δεν υπάρχει επιστροφή στην… προ κοροναϊού πραγματικότητα. Ζούμε, ήδη, αλλιώς», τόνισε ο πρωθυπουργός. Τσουχτερά πρόστιμα και λουκέτα Όπως τόνισε ο πρωθυπουργός χτες η άρση των περιοριστικών μέτρων θα έρθει μεν σταδιακά, αλλά σε όσους δεν συμμορφώνονται με τα μέτρα, θα έρχονται και πρόστιμα. Οι επιχειρήσεις μάλιστα που δεν θα τηρούν τα μέτρα, θα πληρώνουν τσουχτερά πρόστιμα. Αν σπάσουν την καραντίνα, το πρόστιμο θα είναι 5.000 ευρώ, ενώ στα 1.000 ευρώ θα είναι το πρόστιμο για τη συνάθροιση άνω των 10 ατόμων. Παράλληλα, στα 150 ευρώ είναι το πρόστιμο για όσους δεν θα φορούν μάσκα εντός των ΜΜΜ και εντός κλειστών χώρων. Αύξηση διαγνωστικών τεστ Ωστόσο πέρα από την τήρηση των κανόνων που ήδη γνωρίζαμε στη μάχη πρόληψης και αντιμετώπισης του ιού βρίσκεται διαρκώς και το ΕΣΥ, το οποίο όπως ανακοίνωσε χτες και ο υφυπουργός Υγείας Βασίλης Κοντοζαμάνης θα αυξήσει τα διαγνωστικά τεστ για τον κοροναϊό. Ειδικότερα κατά την εξειδίκευση των μέτρων εξόδου από το lockdown, ο κ. Κοντοζαμάνης τόνισε πως θα εφαρμοστούν οι προτάσεις της επιτροπής εμπειρογνωμόνων για εξετάσεις στο υγειονομικό προσωπικό και σε ομάδες υψηλού κινδύνου. Στο σχέδιο «Γέφυρα Ασφάλειας» προβλέπονται 38.000 μοριακά τεστ την εβδομάδα και 110.000 έλεγχοι αντισωμάτων τον μήνα σε επαγγελματίες Υγείας. Προβλέπονται, επίσης, 15.000 τεστ τον μήνα σε στενές επαφές επιβεβαιωμένων κρουσμάτων και 15.000 τεστ τον μήνα σε εστίες υπερμετάδοσης.  ",https://www.tanea.gr/2020/04/29/greece/arsi-ton-metron-aystiroi-kanones-atomiki-eythyni-kai-tsouxtera-prostima/
Greece,tanea.gr,"Ακραία προκλητικότητα στο Αιγαίο: Τουρκικά F-16 πάνω από Λήμνο, Χίο, Καστελλόριζο",23 Απριλίου 2020 | 14:16,tanea.gr,"Οι Τούρκοι επιδίδονται σε έναν άνευ προηγουμένου πόλεμο νεύρων στο Αιγαίο που εγκυμονεί σοβαρούς κινδύνους για την πρόκληση ατυχήματος, αφού συνεχίζουν τις υπερπτήσεις μαχητικών αεροσκαφών πάνω από μεγάλα κατοικημένα ελληνικά νησιά. Στον κατάλογο των μεγάλων νησιών που έχουν μπει στο στόχαστρο των τουρκικών F-16 μπήκε λίγο μετά τη 1 και μισή και η Λήμνος, ενώ F-16 πέταξαν εκ νέου και στη Χίο. Συγκεκριμένα σύμφωνα με τα στοιχεία του ΓΕΕΘΑ ζεύγος τουρκικών αεροσκαφών πραγματοποίησε υπέρπτηση στις 13.23 στις Οινούσσες στα 30.000 πόδια, στις 13.24 στη Χίο στα 30.500 πόδια, και στις 13.33 και 13.36 στη Λήμνο στα 10.000 και 9.000 πόδια αντίστοιχα. To μπαράζ υπερπτήσεων τουρκικών μαχητικών σε ελληνικά νησιά συνεχίστηκε με ακόμη μία πτήση στις 14.33 πάνω από το Καστελόριζο, στα 25.00 πόδια. Οι υπερπτήσεις έχουν φτάσει πλέον σε δυσθεώρητα ύψη: είναι 243 μέσα σε μόλις τέσσερις μήνες, όταν πέρυσι όλο το 2019 ήταν 124. Είναι δηλαδή σχεδόν οι διπλάσιες.  ",https://www.tanea.gr/2020/04/23/greece/akraia-proklitikotita-sto-aigaio-tourkika-f-16-pano-apo-limno-kai-xio/
Greece,tanea.gr,Ο Γιάννης Μώραλης παρέδωσε ασπίδες προστασίας προσώπου στο ΕΚΑΒ,28 Απριλίου 2020 | 16:51,tanea.gr,"Ο Δήμαρχος Πειραιά κ. Γιάννης Μώραλης παρέδωσε σήμερα ασπίδες προστασίας προσώπου (μάσκες) στον Αντιπρόεδρο του ΕΚΑΒ  και Αντιπρόεδρο του Δημοτικού Συμβουλίου Πειραιά κ. Μιχάλη Αγρανιώτη, προκειμένου να προσφερθούν στους διασώστες και στους εργαζόμενους του ΕΚΑΒ. Στο Κέντρο Επιχειρηματικής Καινοτομίας για τη Γαλάζια Ανάπτυξη «Blue Lab» παρευρέθηκε και ο Αντιδήμαρχος Προγραμματισμού και Ανάπτυξης κ. Δημήτρης Καρύδης. Ο Δήμαρχος Πειραιά κ. Γιάννης Μώραλης, σε δήλωσή του, εξέφρασε την ικανοποίησή του,  που ο Δήμος Πειραιά συμβάλλει στο  δύσκολο έργο που επιτελούν οι διασώστες του ΕΚΑΒ,  με τη πρωτοποριακή πρωτοβουλία  του να δημιουργεί με τη μέθοδο της τρισδιάστατης εκτύπωσης, ασπίδες προστασίας προσώπου στο Κέντρο Επιχειρηματικής Καινοτομίας για τη Γαλάζια Ανάπτυξη «Blue Lab». Ο κ. Μώραλης σημείωσε, ότι ο Δήμος  έχει προσφέρει ασπίδες προστασίας προσώπου στο ιατρικό και νοσηλευτικό προσωπικό της χώρας,  στα νοσοκομεία της πόλης και του ευρύτερου Πειραιά,  προκειμένου να στηρίξει τον αγώνα που καταβάλλουν καθημερινά και υπογράμμισε  ότι θα συνεχιστεί η παραγωγή των ασπίδων του «Blue Lab», για  όλους όσοι βρίσκονται στην πρώτη γραμμή για την αντιμετώπιση της πανδημίας του κορωνοϊού. Ο Αντιπρόεδρος του ΕΚΑΒ και Αντιπρόεδρος του Δημοτικού Συμβουλίου Πειραιά  κ. Μιχάλης Αγρανιώτης, σε δήλωσή του, τόνισε: «Εκ μέρους της διοίκησης, των διασωστών και όλων των εργαζομένων του ΕΚΑΒ, θέλω να ευχαριστήσω τον Δήμαρχο κ. Γιάννη Μώραλη και τον Δήμο Πειραιά για τη σημαντική προσφορά των προσωπίδων προστασίας  προς τους διασώστες του ΕΚΑΒ, συμβάλλοντας έτσι στην προστασία της υγείας τους, στο δύσκολο έργο που επιτελούν στον καιρό της πανδημίας. Επίσης, να δώσω συγχαρητήρια για αυτή την προσπάθεια του Δήμου Πειραιά που παρά την μικρή παραγωγή ανταποκρίνονται πάντα στις ανάγκες των δημοσίων δομών υγείας και όχι μόνο. Σας ευχαριστούμε πολύ».  ",https://www.tanea.gr/2020/04/28/greece/o-giannis-moralis-paredose-aspides-prostasias-prosopou-sto-ekav/
Greece,tanea.gr,Παρατείνεται το δικαστικό έτος λόγω κοροναϊού,27 Μαρτίου 2020 | 16:10,tanea.gr,"Την παράταση του δικαστικού έτους αποφάσισε η κυβέρνηση σε μία προσπάθεια να εξισορροπιστούν κάποιες από τις συνέπειες στο χώρο της δικαιοσύνης από τα περιοριστικά μέτρα για την αντιμετώπιση της πανδημίας του κοροναϊού. Παράλληλα ,η κυβέρνηση προχωρά άμεσα στην στήριξη 170.000 επιστημόνων, προερχομένους και από τους 6 βασικούς επιστημονικούς κλάδους : Δικηγόρων, Γιατρών, Μηχανικών, Οικονομολόγων /Λογιστών, Εκπαιδευτικών και Ερευνητών δια ενός ανοιχτού προγράμματος, ύψους 180 εκ., με επιταγή κατάρτισης (voucher), με τη μέθοδο της ασύγχρονης τηλεκατάρτισης . Το πρόγραμμα θα αποσκοπεί στην αναβάθμιση των ψηφιακών δεξιοτήτων των ωφελουμένων και τον ψηφιακό μετασχηματισμό στον αντίστοιχο κλάδο. Σύμφωνα με σχετική ενημέρωση «το εκπαιδευτικό επίδομα των ωφελουμένων θα είναι ύψους 600 ευρώ για έκαστο εξ αυτών και θα αφορά 100 ώρες τηλεκατάρτισης». Το εκπαιδευτικό επίδομα θα καταβληθεί, σε δύο δόσεις με την ολοκλήρωση έκαστης διδακτικής ενότητας. Οι ωφελούμενοι θα λάβουν και πιστοποίηση για τα αντικείμενα κατάρτισης. Το πρόγραμμα θα υλοποιηθεί άμεσα από τη Γενική Γραμματεία Εργασίας του Υπουργείου Εργασίας και Κοινωνικών Υποθέσεων και θα χρηματοδοτηθεί από συγχρηματοδοτούμενους πόρους. «Η Κυβέρνηση προχωρά με υπευθυνότητα απέναντι στο επιστημονικό δυναμικό της χώρας, υιοθετώντας γρήγορες και αποδοτικές ενεργητικές πολιτικές στήριξης, με στόχο όχι μόνο την οικονομική του στήριξη μέσα στην κρίση που έχει προκαλέσει ο κοροναϊος, αλλά και την ανάπτυξη των δεξιοτήτων του, με εμπέδωση των νέων τεχνολογικών και ψηφιακών εργαλείων, χρήσιμων για το επάγγελμα ή το λειτούργημά του, ανεξάρτητα από την ηλικία ή την επαγγελματική εμπειρία των εκπροσώπων του. Παράλληλα, εργάζεται για την ταχεία επάνοδο στην κανονικότητα λαμβάνοντας όλα τα κατάλληλα μέτρα, που θα επιτρέψουν σε όλους τους επιστημονικούς κλάδους να ανακτήσουν τα εισοδήματά τους. Προς τούτο, έχει ήδη αποφασιστεί η παράταση του τρέχοντος δικαστικού έτους. Στεκόμαστε δίπλα σε όλους, με λύσεις ταιριαστές για την κάθε ομάδα του ενεργού πληθυσμού της χώρας. Μετατρέπουμε την κρίση σε ευκαιρία ανάπτυξης και μάθησης», αναφέρεται στη σχετική ανακοίνωση.  ",https://www.tanea.gr/2020/03/27/greece/law/parateinetai-to-dikastiko-etos-logo-koronaiou/
Greece,tanea.gr,Χρόνος για σκότωμα,29 Απριλίου 2020 | 05:00,tanea.gr,"Αν υπάρχει κόκκος αλήθειας στα όσα κατά τη διάρκεια της καραντίνας διαδηλώναμε διαδικτυακά, φαίνεται ότι το μεγαλύτερο πρόβλημά μας είναι μακράν η πλήξη. Βαριόμαστε εύκολα, ηχηρά, μαζικά, αδιαπραγμάτευτα, ακόμα και τον εαυτό μας τον ίδιο, πόσο μάλλον τους συγκατοίκους μας, συντρόφους, παιδιά, γονείς, προγόνους, οικιακά και συλλογικά φαντάσματα διάφορα. Δεν μπορούμε ούτε στιγμή να συνυπάρξουμε μαζί τους λες και η κόλαση δεν είναι οι άλλοι αλλά οι δικοί. Ενα αστικό δράμα τύπου Στρίντμπεργκ πρέπει να εξυφάνθηκε αυτές τις μέρες στα σπίτια, περιμένω να το δω και στη σκηνή. Η μόνη διέξοδος ήταν η μάσα και τα σίριαλ, αν και ούτε κι αυτό το πιστεύω. Κρίνοντας εξ ιδίων τα αλλότρια, το απ' έξω κακό μού έκοψε εντελώς την όρεξη ενώ η βία των «καλών σειρών» με αποξένωσε εντελώς από το μέσα. Κι όμως. Αυτό που έφευγε από την οθόνη μου, τις πιο πολλές φορές ήταν η κυριολεξία του «σκοτώνω το χρόνο μου», μπαμ. Η ποιότητα δεν μου λέει απολύτως τίποτα και το φινίρισμα μού είναι βροντερά αδιάφορο. Στέκομαι κυρίως στην ωμή, την εργαλειοποιημένη βία. Για να δέσει ο εθισμός, για να περάσουν τα μηνύματα, για να μπαλωθεί η έλλειψη πρωτογενούς σκέψης, για να μην κόψει το αβγολέμονο της «τεκμηρίωσης». Μωρ' τι μας λες; Αποχωρώντας αργά τα μεσάνυχτα από τον καναπέ μου, άφηνα ξοπίσω μου βουνό τα πτώματα, τους βαριά τραυματίες, τις συνωμοσίες, τους σφετεριστές και τους νόμιμους, τους πράκτορες, τους τρελούς του Θεού και του Μαμωνά. Βόγκοι θανάτου μου έλεγαν καληνύχτα, διαμελισμένοι μου έκλειναν το φως και δυσοίωνα πρόσωπα διεκδικούσαν θέση στο κρεβάτι μου. Από ποια διάσταση του χωροχρόνου να προφυλαχτείς; Από την απέξω ή από την απομέσα; Η ακαταληψία με χτύπησε βαριά, τόσο που άρχισα να υποψιάζομαι ακόμα και τους ήρωες του Disney στους οποίους κατέφυγα εις μάτην. Μετά, επειδή είχα στη διάθεσή μου μπόλικο χρόνο για σκότωμα, άρχισα να σκέφτομαι διάφορα άσχετα. Τη διαχείριση του «πραγματικού» φέρ' ειπείν, όταν δεν είσαι Μπρεχτ, ή Μπέργκμαν, ή Μπέκετ, ή Σκορσέζε, ή Ντέιβιντ Λιντς, ή έστω Ταραντίνο. Μα πώς ξεπέσαμε σε τόσους δεξιοτέχνες μέτριους μέσα σε λιγότερο από είκοσι χρόνια;Θα το ισχυριστώ κι ας μην στέκεται καθόλου. Η πολιτική ορθότητα που στην διεσταλμένη εκδοχή της χλωρίωσε και κατέκαψε κάθε φύτρα ανίερης τρέλας, ήρθε και κάθισε, σαν ιός στο πλαστικό, πάνω στη δημιουργικότητα πολλών ανθρώπων. Τους ανάγκασε να ψάξουν αλλού για ιστορίες από εκεί που τις έψαχναν πρωτύτερα. Ιστορίες φοβιστικές μεν αλλά ανώδυνες, με μπάστακα πάντα την «Ιστορία», να φουσκώνει σαν αερόσακος και να αποσοβεί κάθε τι που πάει να κάνει τζιζ. Είναι δουλειά της «Ιστορίας» να πουλάει προστασία; Είναι δουλειά της «Τέχνης» να βγαίνει στην οτοστράντα με αερόσακο, ζώνη ασφαλείας και σύστημα ελεγχόμενης πέδησης; Πολύ φοβάμαι πως όχι.",https://www.tanea.gr/print/2020/04/29/greece/xronos-gia-skotoma/
Greece,tanea.gr,Κοροναϊός : Αντιδρούν στην παράταση του δικαστικού έτους δικαστές και εισαγγελείς,28 Μαρτίου 2020 | 13:10,tanea.gr,"Την αντίδρασή της Ένωσης Δικαστών και Εισαγγελέων προκάλεσε η δημοσιοποίηση της απόφασης της κυβέρνησης για παράταση του δικαστικού έτους ,χωρίς προηγουμένως να έχει ζητηθεί η γνώμη των δικαστικών λειτουργών. «Είμαστε πεπεισμένοι ότι η πανδημία του κορωνοϊού ήταν μια καλή και βολική αφορμή για να υλοποιηθεί ένα μόνιμο μέτρο, υπό το μανδύα της προσωρινότητας», αναφέρεται σε σχετική ανακοίνωση της Ένωσης Δικαστών και Εισαγγελέων. Ολόκληρη η ανακοίνωση της ‘Ένωσης έχει ως εξής : «Η Ένωσή μας όπως και όλες οι Δικαστικές Ενώσεις πληροφορήθηκαν από τον Τύπο και από σημερινές δηλώσεις του Υπουργού Δικαιοσύνης την πρόθεση της Κυβέρνησης να παρατείνει το δικαστικό έτος μειώνοντας την περίοδο των δικαστικών διακοπών. Εντελώς απροειδοποίητα, χωρίς να ζητήσει την γνώμη των ίδιων των Δικαστών και Εισαγγελέων για ένα ζήτημα που τους αφορά, η Κυβέρνηση εφαρμόζει ένα μέτρο, για την αναγκαιότητα του οποίου είχε εκφραστεί και παλαιότερα ο σημερινός πρωθυπουργός σε ομιλία του στη Γενική μας Συνέλευση το Δεκέμβριο του 2016. Η απόφαση λαμβάνεται δύο μόλις εβδομάδες μετά την έναρξη της αναστολής λειτουργίας των Δικαστηρίων, λόγω της πανδημίας, ενώ όλοι γνωρίζουμε ότι ουδέποτε ελήφθη αντίστοιχη απόφαση ακόμα και μετά από πολύμηνες κινητοποιήσεις των δικηγορικών συλλόγων. Άλλωστε δεν πέρασε παρά ένας μήνας (20 Φεβρουαρίου 2020) από τότε που ο Υπουργός Δικαιοσύνης διέψευδε ενώπιον μελών του Δ.Σ. της Ένωσής μας, που τον επισκέφθηκαν, τις ήδη διαφαινόμενες προθέσεις της Κυβέρνησης, που είχαμε αναδείξει και στη φετινή μας Γενική Συνέλευση. Με βάση τα παραπάνω είμαστε πεπεισμένοι ότι η πανδημία του κορωνοϊού ήταν μια καλή και βολική αφορμή για να υλοποιηθεί ένα μόνιμο μέτρο, υπό το μανδύα της προσωρινότητας. Οφείλουμε να επισημάνουμε στους ιθύνοντες ότι το διάστημα αυτών των δύο εβδομάδων της αναστολής, τα Δικαστήρια δεν έκλεισαν, αλλά παραμένουν σε λειτουργία και θα συνεχίσουν ως τις 10 Απριλίου στο πλαίσιο που ορίζει η με αριθμό Δ1α/Γ.Π.οικ.21159 ΚΥΑ (ΦΕΚΒ΄1074/27.03.2020). Οι δικαστικοί και εισαγγελικοί λειτουργοί εργάζονται καθημερινά και εκδίδουν αποφάσεις, παρόλο που τα μέτρα για την επιδημία, επηρεάζουν την καθημερινότητα όλων, ιδίως όσων φροντίζουν ηλικιωμένους ή ανήκουν στις ευπαθείς ομάδες ή είναι γονείς με μικρά παιδιά. Θα πρέπει επίσης να γίνει σαφές και καλά κατανοητό ότι οι «δικαστικές διακοπές» είναι κατ’ όνομα διακοπές αλλά στην ουσία η πιο παραγωγική περίοδος για έναν δικαστικό λειτουργό, γεγονός το οποίο συμβάλλει καταλυτικά στην ταχύτητα της απονομής της Δικαιοσύνης. Την αντικειμενική αυτή πραγματικότητα την γνώριζαν και την σεβάστηκαν όλες οι Κυβερνήσεις μέχρι σήμερα. Η διαχείριση της πρωτόγνωρης κρίσης που πλήττει και τη χώρα μας, λόγω των τεράστιων κοινωνικών της συνεπειών, προϋποθέτει ενότητα και ομοψυχία από όλους. Οι Δικαστές και Εισαγγελείς στη Χώρα μας μάθαμε να εργαζόμαστε σε δύσκολες συνθήκες, με μεγάλο φόρτο εργασίας και χωρίς τις αναγκαίες υποδομές. Σταθήκαμε πάντα στο ύψος των περιστάσεων αναλαμβάνοντας τις ευθύνες που απορρέουν από την ιδιομορφία της θέσης μας. Μπήκαμε στο στόχαστρο πολλών Κυβερνήσεων και διάφορων ΜΜΕ που ενεργοποιούν πετυχημένα τον κοινωνικό αυτοματισμό. Δε θα επιτρέψουμε όμως η κρίση αυτή να γίνει όχημα υλοποίησης σχεδίων απορρύθμισης της Δικαιοσύνης και εφαρμογής ιδεοληψιών για τον τρόπο λειτουργίας της. Πολύ δε περισσότερο, δεν θα επιτρέψουμε να γίνουν θεσμικά κεκτημένα, που υπηρετούν πρώτα τον πολίτη και μετά τους δικαστές και εισαγγελείς, αντικείμενο συναλλαγής για την επικοινωνιακή διαχείριση της κρίσης έναντι χειμαζόμενων επαγγελματικών ομάδων. Η άμεση οικονομική ενίσχυση των δικηγόρων, που είναι συλλειτουργοί της Δικαιοσύνης, είναι αυτοτελής υποχρέωση της Πολιτείας και αποτελεί σημαντική προϋπόθεση για την ομαλή λειτουργία του συστήματος τις μέρες που έρχονται. Είναι ώρα επαγρύπνησης και ευθύνης για όλους. Το Διοικητικό Συμβούλιο της Ένωσης θα τοποθετηθεί άμεσα το επόμενο διάστημα για το συγκεκριμένο ζήτημα». Αντιδρά και η Ένωση Διοικητικών Δικαστών Την έντονη αντίδραση της εκφράζει και η Ένωση Διοικητικών Δικαστών για την απόφαση της κυβέρνησης περί παράτασης του δικαστικού έτους , χωρίς να ζητηθεί η γνώμη των δικαστικών ενώσεων. Οι διοικητικοί δικαστές επισημαίνουν ότι και κατά το χρόνο αναστολής λειτουργίας των δικαστηρίων συνάδελφοί τους συνεχίζουν και εργάζονται κανονικά ως προς την έκδοση των αποφάσεων κα των διασκέψεων με τη χρήση των μέσων τεχνολογίας. Συγκεκριμένα η Ένωση Διοικητικών Δικαστών αναφέρει ότι : «Με έκπληξη ενημερωθήκαμε από τον Τύπο ότι οι Υπουργοί Οικονομικών, Ανάπτυξης και Επενδύσεων, Εργασίας και Κοινωνικών Υποθέσεων και Δικαιοσύνης αναφέρθηκαν σε ειλημμένη απόφαση για παράταση του δικαστικού έτους. Πρόκειται για μία απόφαση που δεν εξυπηρετεί καμία σκοπιμότητα. Η μερική αναστολή λειτουργίας των δικαστηρίων δεν συνεπάγεται για τους δικαστές αναστολή της εργασίας τους αφού συνεχίζουν να εργάζονται όσον αφορά τις υποθέσεις που είχαν ήδη συζητηθεί πριν την αναστολή των εργασιών των δικαστηρίων (μελέτη υποθέσεων, διασκέψεις, συγγραφή και δημοσίευση αποφάσεων), ενώ εκδικάζουν σε αντίξοες συνθήκες, δεδομένου ότι δεν έχουν ικανοποιηθεί τα αιτήματά μας για λήψη ουσιαστικών μέτρων προστασίας στα δικαστήρια (χορήγηση υλικών προστασίας όπως αντισηπτικά, μείωση ωραρίου κλπ.), όλες τις υποθέσεις οι οποίες εξαιρούνται της αναστολής των εργασιών των δικαστηρίων, οι οποίες κατά κανόνα είναι επείγουσες. Τέλος, καταγγέλλουμε ότι για μία ακόμα φορά λαμβάνεται απόφαση σε ένα τόσο σημαντικό θέμα χωρίς να ζητηθεί η γνώμη των Δικαστικών Ενώσεων. Η περιφρόνηση της ηγεσίας του Υπουργείου Δικαιοσύνης προς το δικαστικό συνδικαλισμό έφτασε με αυτή τη απόφαση, η οποία λήφθηκε ερήμην μας, στο απόγειό της»  ",https://www.tanea.gr/2020/03/28/greece/koronaios-antidroun-stin-paratasi-tou-dikastikou-etous-dikastes-kai-eisaggeleis/
Greece,tanea.gr,Χατζηδάκης: Μας ανησυχεί η μεσοσταθμική μείωση 20% στις εισπράξεις της ΔΕΗ,15 Απριλίου 2020 | 13:47,tanea.gr,"«Στις πληρωμές είναι πολύ νωρίς να μιλήσει κανείς με βεβαιότητα. Έχουμε από τη ΔΕΗ εικόνα, μεσοσταθμικής μείωσης 20%, στα χρήματα που εισπράττει. Αυτό είναι ανησυχητικό. Πρέπει να είμαστε προσεκτικοί, γιατί είμαστε ακόμα στην αρχή». δήλωσε ο υπουργός Περιβάλλοντος και Ενέργειας, Κωστής Χατζηδάκης αναφερόμενος στην κατάσταση που έχει διαμορφωθεί εξαιτίας της πανδημίας του κοροναϊού. Μιλώντας στον ρ/σ Θέμα ο κ. Χατζηδάκης υπογράμμισε πως δεν είναι λύση η παύση πληρωμών, διότι «ούτε η ΔΕΗ, ούτε οι ιδιώτες πάροχοι μπορούν να αντέξουν μία τέτοια πολιτική καθώς έχουν εργαζόμενους, μισθοδοσία, αγοράζουν πετρέλαιο, φυσικό αέριο, συντηρούν μηχανήματα. Έχουν έξοδα τα οποία δεν μπορούν να καλυφθούν με αέρα κοπανιστό. Ο υπουργός επεσήμανε ότι υπάρχει αύξηση της οικιακής κατανάλωσης, αλλά και μεγάλη μείωση κατανάλωσης στη βιομηχανία και στο εμπόριο «Βεβαίως κοιτάζουμε με το ένα μάτι την κοινωνία και τα προβλήματα που έχει δημιουργήσει η κρίση του κοροναϊού, αλλά από την άλλη πλευρά πρέπει να κοιτάξουμε το ίδιο το σύστημα της ενέργειας το οποίο αν καταρρεύσει, θα καταρρεύσει και η οικονομία, αλλά και τα νοσοκομεία». είπε και πρόσθεσε: «Δεν υπάρχει κίνδυνος κατάρρευσης του συστήματος ενέργειας ούτε και θα υπάρξει, γιατί ακριβώς προχωρούμε προσεκτικά και δεν ακούμε προτροπές για χειροκροτήματα της στιγμής». Για τις προβλέψεις του ΔΝΤ Ο κ. Χατζηδάκης χαρακτήρισε αναμενόμενες τις προβλέψεις του Διεθνούς Νομισματικού Ταμείου για ύφεση τόσο στην Ελλάδα και την Ευρώπη όσο και παγκοσμίως, πρόσθεσε ωστόσο ότι υπάρχουν αντίστοιχες προβλέψεις για ισχυρή ανάπτυξη το 2021. Επίσης, σημείωσε πως η πατρίδα μας πλήττεται διπλά λόγω της ναυτιλίας και του τουρισμού ενώ υπογράμμισε πως η κυβέρνηση εξαντλεί τα περιθώρια αλλά κρατά δυνάμεις για ένα δεύτερο πιθανό χτύπημα του ιού το φθινόπωρο. «Υπάρχουν 7-8 κλάδοι που πλήττονται περισσότερο και εκεί κοιτάμε να δώσουμε ακόμα μεγαλύτερη έμφαση, όπως είναι ο τουρισμός, οι μεταφορές -ιδιαίτερα οι αερομεταφορές- η βιομηχανία -ιδιαίτερα η βαριά βιομηχανία και η ενεργοβόρος βιομηχανία- ο ενεργειακός κλάδος αργότερα, λόγω της μείωσης κατανάλωσης και ίσως της μείωσης πληρωμών», ανέφερε ο υπουργός Περιβάλλοντος και Ενέργειας. Τέλος για το μνημόνιο με το ΤΕΕ για την ενεργειακή αναβάθμιση των κτιρίων τόνισε πως για να μην μπλοκάρουν οι οικοδομικές άδειες και η οικοδομική δραστηριότητα δεν θα πάμε για έναν χρόνο περίπου στην ενεργειακή κλάση Α, ενώ ανήγγειλε πως στο πολεοδομικό-χωροταξικό νομοσχέδιο θα υπάρχουν αρκετές διατάξεις που από πολλές και διαφορετικές πλευρές (μεταφορά του συντελεστή δόμησης, παρεμβάσεις στον Νέο Οικοδομικό Κανονισμό, ρυθμίσεις για επιμέρους πολεοδομικά ζητήματα) θα δίνουν μια ώθηση στον κατασκευαστικό κλάδο».  ",https://www.tanea.gr/2020/04/15/economy/economy-greece/xatzidakis-mas-anisyxei-i-mesostathmiki-meiosi-20-stis-eisprakseis-tis-dei/
Greece,tanea.gr,Μαυροειδάκος: Αλλάζουν μέσω taxisnet μόνιμη κατοικία για να πάνε Πάσχα στο χωριό,3 Απριλίου 2020 | 09:48,tanea.gr,"Πατέντες για να καταφέρουν να πάνε στην επαρχία τις διακοπές του Πάσχα βρίσκουν αρκετοί πολίτες όπως αποκάλυψε ο γενικός γραμματέας των ειδικών φρουρών Στράτος Μαυροειδάκος. Ο κ. Μαυροειδάκος μιλώντας στο ΣΚΑΪ ανέφερε ότι: «Κάποιοι, λίγοι, μέσω των λογιστών τους ή μέσω taxisnet αλλάζουν τις μόνιμες κατοικίες τους και τις βάζουν στην επαρχία, νομίζοντας ότι θα βάλουν τη σούβλα στο αμάξι και θα ξεκινήσουν για Πάσχα». Οι παραβάσεις στα περιοριστικά μέτρα που έχει θεσπίσει η κυβέρνηση για την μη εξάπλωση του κοροναϊού φαίνεται ότι μειώνονται όσο περνάει ο καιρός αλλά το Πάσχα οι αστυνομικές αρχές θα βρίσκονται σε εγρήγορση. «Είναι λίγοι, αλλά το κάνουν» τόνισε ο κ. Μαυροειδάκος και συνέχισε: «Η ΕΛΑΣ θα είναι στα διόδια δε θα πάει κάνεις στην επαρχία, έχουμε πόλεμο» «Ένα μεγάλο ευχαριστώ στους Έλληνες που ακούνε τους έλληνες αστυνομικούς. Εμείς είμαστε έξω για εσάς. Εμείς δε μένουμε σπίτι, είμαστε έξω να το σεβαστούν αυτό» κατέληξε ο γραμματέας των ειδικών φρουρών.  ",https://www.tanea.gr/2020/04/03/greece/mayroeidakos-allazoun-meso-taxisnet-monimi-katoikia-gia-na-pane-pasxa-sto-xorio/
Greece,tanea.gr,Ακόμα ένας νεκρός από κοροναϊό στην Κύπρο - Εφτασαν τους 6,29 Μαρτίου 2020 | 21:12,tanea.gr,"Ακόμη ένα νεκρό μετράει η Κύπρος από τον κοροναϊο, όπως ανακοινώθηκε σε δημοσιογραφική διάσκεψη στο υπουργείο Υγείας της χώρας. Πρόκειται για 68χρονο άντρα. Συνολικά 35 νέα επιβεβαιωμένα κρούσματα κοροναϊού ανακοίνωσαν οι αρχές την Κυριακή. Με βάση και τα σημερινά δεδομένα, ο συνολικός αριθμός των θετικών κρουσμάτων ανήλθε στα 214, περιλαμβανομένων και των πέντε που εντοπίστηκαν στις Βρετανικές Βάσεις. Ο επιστημονικός διευθυντής Διεύθυνσης Λευκωσίας ΟΚΥπΥ, Δρ Μάριος Λοΐζου, μιλώντας στη δημοσιογραφική διάσκεψη είπε πως δυστυχώς, σήμερα στη μάχη με την πανδημία χάσαμε ακόμα έναν συνάνθρωπό μας, που νοσηλεύονταν στη Μονάδα Εντατικής Θεραπείας Λευκωσίας. Πρόκειται για άντρα 68 ετών, σημείωσε και πρόσθεσε ότι μετά από αυτή τη δυσάρεστη εξέλιξη, οι θάνατοι από τη νόσο COVID-19 στην Κύπρο έγιναν έξι, πέντε άντρες και μία γυναίκα, με μέσο όρο ηλικίας τα 64. Όπως είπε, τέσσερις από αυτούς είχαν κάποιας μορφής επιβαρυντικούς παράγοντες.  ",https://www.tanea.gr/2020/03/29/greece/akoma-enas-nekros-apo-koronaio-stin-kypro-eftasan-tous-6/
Greece,tanea.gr,Τσιάρας : Αυστηρότερες ποινές για τους κατ’ εξακολούθηση παραβάτες της απαγόρευσης,28 Μαρτίου 2020 | 12:49,tanea.gr,"Για τα μέτρα που έχει λάβει η Δικαιοσύνη στα χρόνια του κοροναϊού αλλά και για το τι μέλλει γενέσθαι με την αποσυμφόρηση των φυλακών μίλησε στο MEGA Σαββατοκύριακο, ο υπουργός Δικαιοσύνης, Κώστας Τσιάρας. «Πρέπει όλοι να καταλάβουμε πως ζούμε μία πραγματικότητα ειδικών συνθηκών. Πρέπει να περιοριστούμε σε κάποιους κανόνες, γιατί αν δεν το κάνουμε, θα βρεθούμε σε εξελίξεις δυσάρεστες όπως βλέπουμε και σε κοντινές ευρωπαϊκές χώρες», τόνισε ο υπουργός αναφέροντας πως στόχος είναι να προστατεύσουμε την δημόσια υγεία την εποχή του κοροναϊου. Σχετικά με την αυστηροποίηση ποινών σε κατά εξακολούθηση παραβάτες, ο υπουργός Δικαιοσύνης ανέφερε πως είναι προσβολή στο αγαθό της δημόσιας υγείας τέτοιου είδους συμπεριφορές. «Πρέπει όλοι να καταλάβουμε πως με αυτά τα ζητήματα δεν παίζουμε. Αν αυτές οι συμπεριφορές εντείνονται, πιθανώς θα υπάρξουν και πιο αυστηρά μέτρα». Σχετικά με τα μέτρα που πάρθηκαν στα δικαστήρια, ο κ. Τσιάρας τόνισε πως έχει γίνει ό,τι έπρεπε να γίνει. «Έχουν σταματήσει τα ακροατήρια και πλέον υπάρχει ένας βασικός κορμός της δικαιοσύνης. Έχουμε φροντίσει να υπάρχουν όλα τα απαραίτητα υλικά για τους ανθρώπους που εργάζονται στον χώρο της δικαιοσύνης, όπως μάσκες, γάντια, αντισηπτικά. Ο κ. Τσιάρας τόνισε πως θα δοθεί μία μικρή παράταση στο τρέχον δικαστικό έτος. «Όταν μιλώ για παράταση, εννοώ το μικρό διάστημα των διακοπών θα χρησιμοποιηθεί ώστε να μειωθεί η ύλη των δικαστηρίων. Πάντως σε συνεργασία με το Υπουργό Ψηφιακής Διακυβέρνηση, κ. Πιερρακάκη, ήδη έχουμε καταφέρει να εκδίδουμε μία σειρά πιστοποιητικών ψηφιακά όπως και αντίγραφα ποινικού μητρώου. Οι φυλακές λειτουργούν σε συνθήκες καραντίνας Σχετικά με το αν θα υπάρξει αποσυμφόρηση στις φυλακές, ο κ. Τσιάρας ανέφερε πως «όντως μας απασχολεί το ζήτημα της αποσυμφόρησης των φυλακών και υπάρχει μία σκέψη με τα αρμόδια υπουργεία. Ωστόσο, οι φυλακές ήδη λειτουργούν σε καθεστώς καραντίνας». Όσον αφορά στο αν θα υπάρξει κάποιο φίλτρο για τις 1.500 αποφυλακίσεις, ο κ. Τσιάρας τόνισε πως δεν έχε καταλήξει κανείς σε έναν συγκεκριμένο αριθμό ατόμων που θα αποφυλακιστούν ωστόσο πρέπει να υπάρχουν κάποιου είδους κριτήρια, όπως ηλικία, χρόνος ποινής και αδίκημα. «Εκτιμώ πως πολύ σύντομα θα καταλήξουμε σε μία κυβερνητική επιλογή με στόχο πάντα την διαφύλαξη της δημόσιας υγείας» επισήμανε ο υπουργός Δικαιοσύνης καταλήγοντας πως «παίρνουμε μέτρα που θα δημιουργήσουν ως ασπίδα απέναντι στον κοροναϊο».  ",https://www.tanea.gr/2020/03/28/greece/tsiaras-aystiroterees-poines-gia-tous-kat-eksakolouthisi-paravates-tis-apagoreysis/
