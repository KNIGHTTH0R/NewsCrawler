subtopic,website,title,date,author,text,url
Culture,thepressproject.gr,Η δεύτερη γενιά παίζει για πρώτη φορά «το δυνατό της χαρτί»,Σάββατο 25 Μαΐου 2019,thepressproject.gr,"Ο νόμος για την χορήγηση της ελληνική ιθαγένειας στη δεύτερη γενιά πέρασε από αρκετά εμπόδια, μέχρι να εφαρμοστεί. Ψηφίστηκε στην Ελλάδα για πρώτη φορά το 2010, από την κυβέρνηση Παπανδρέου, ωστόσο κατέπεσε, το 2012 στο Συμβούλιο της Επικρατείας, το οποίο δικαίωσε τα επιχειρήματα της Ακροδεξιάς. Ακολούθησε η ένοχη σιωπή της κυβέρνησης Σαμαρά και έπρεπε να φτάσουμε στο 2015, όταν, με τις ψήφους του ΣΥΡΙΖΑ, του ΠΑΣΟΚ, του Ποταμιού και του ΚΚΕ, θεσπίστηκε ο νέος νόμος για την ιθαγένεια. Με τις διαδικασίες να κινούνται με πολύ αργούς ρυθμούς μέχρι το 2016 όμως, στην πράξη, το 2019 θα διεξαχθούν οι πρώτες εκλογές στις οποίες χιλιάδες Έλληνες κι Ελληνίδες δεύτερης γενιάς, έχουν το δικαίωμα να προσέλθουν στην κάλπη. «Θεωρούμε ότι, το 2019 αποτελεί έτος ορόσημο για την ιστορία της δεύτερης. Διότι είναι η πρώτη χρονιά που ο μεγαλύτερος αριθμός ως σήμερα διαφορετικής καταγωγής, που γεννήθηκαν και μεγάλωσαν εδώ, θα έχουν δικαίωμα ψήφου. Οπότε ξεκινάμε την καμπάνια, το δυνατό μας χαρτί. Ακριβώς για να κινητοποιηθούμε, για τις εκλογές» τόνισε, στο ραδιόφωνο του TPP, η Τζάκι Αμπουλιμάν, μέλος της  ομάδας Generation 2.0 , που ασχολείται εδώ και χρόνια με το ζήτημα και  πραγματοποιεί την καμπάνια «Το Δυνατό μας Χαρτί» , με στόχο την ενημέρωση γύρω από την εκλογική διαδικασία.«Έχουμε φτιάξει δύο γραφήματα. Το πρώτο είναι κάπως έτσι, το έχω ονομάσει ότι είναι το κεντρικό εγχειρίδιο ενός πρωτάρη ψηφοφόρου, ακριβώς επειδή καταλάβαμε ότι υπήρχε έλλειψη ενημέρωσης ως προς τις διαδικασίες, διότι ο κόσμος ψηφίζει για πρώτη φορά, οπότε αρκετοί δεν ήξεραν τις πιο απλές διαδικασίες. Και υπάρχει και ένα βίντεο» προσθέτει η Τζάκι, εξηγώντας ότι, καθώς αρκετοί και αρκετές δεν είχαν καμία επαφή με τις εκλογες μέχρι σήμερα, «η διαδικασία αυτή δεν είναι δεδομένη για όλους». Το ενδιαφέρον τους πάντως και η θέληση να συμμετέχουν στις εκλογές, σύμφωνα με την οργάνωση, είναι μεγάλο, σε αντίθεση με ένα σημαντικό τμήμα της υπόλοιπης κοινωνίας, που αντιμετωπίζει την πολιτική με απάθεια, ή απογοήτευση.«Ακριβώς επειδή είναι η πρώτη φορά που θα ψηφίσουν, υπάρχει πάρα πολύ μεγάλο ενδιαφέρον και το βλέπουμε και από αυτούς που κατεβαίνουν κιόλας ως υποψήφιοι και υποψήφιες. Μάλιστα, είναι αρκετοί που κατεβαίνουν είτε για τις δημοτικές είτε για τις ευρωεκλογές» Όσον αφορά το πόσοι είναι αυτοί οι ψηφοφόροι, η Τζάκι μας απαντά ότι δεν μπορεί να υπάρξει ασφαλής εκτίμηση. Το σίγουρο όμως, βάσει τις εκτίμησης του Generation 2.0 στον δήμο της Αθήνας, είναι ότι πρόκειται για χιλιάδες άτομα, αριθμός που δείχνει και το μέγεθος του προβλήματος πριν από τον νόμο για την ιθαγένεια. «Από το '11 ως το '18, στον δήμο της Αθήνας περίπου 3788 άτομα που έχουνε λάβει την ιθαγένεια, οπότε θα έχουν και δικαίωμα ψήφου. Είναι βεβαίως μία εκτίμησή μας αυτή. Διότι το Υπουργείο Εσωτερικών δημοσιεύει στοιχεία για τις αιτήσεις ελληνικής ιθαγένειας για το σύνολο της δεύτερης γενιάς, επομένως δεν έχουμε ακριβώς πόσοι έχουν όντως δικαίωμα ψήφου. Δηλαδή πόσοι είναι 17 και πάνω». Βέβαια, μπορεί να έχουν περάσει τέσσερα χρόνια από την ψήφιση του νέου νόμου, αλλά δεν έχουν ξεπεραστεί όλα τα εμπόδια. «Ναι μεν υπάρχει ο νόμος, αλλά και πάλι συνεχίζουν και υπάρχουν εμπόδια ως προς την πρόσβαση στην ιθαγένεια. Παραδείγματος χάριν, τους τελευταίους μήνες, άντρες που έχουν αποκτήσει την ελληνική ιθαγένεια αδυνατούν να γραφούν στα μητρώα αρρένων, προκειμένου να δημοτολογηθούν και άρα να εκδώσουν και αριθμό ταυτότητας. Οπότε βλέπουμε ότι αυτή τη στιγμή άτομα που τυπικά είναι Έλληνες πολίτες, δε θα μπορέσουν να ψηφίσουν στις εκλογές. Οπότε βλέπουμε ότι υπάρχουν εμπόδια και μετά από την απόκτηση της ιθαγένειας» επισημαίνει η Τζάκι Αμπουλιμάν, προσθέτοντας ότι η οργάνωσή της παρατηρεί ακόμα καθυστερήσεις στη διαδικασίες, σε συγκεκριμένες περιοχές της χώρας, μεταξύ των οποίων η Θεσσαλονίκη. «Υπάρχουν ακόμη περιοχές, όπου παρατηρούνται μεγάλες καθυστερήσεις. Παραδείγματος χάριν στη Θεσσαλονίκη όπου άνθρωποι περιμένουν ακόμη και τέσσερα πέντε χρόνια για την ιθαγένεια. Οπότε τέτοια προβλήματα υπάρχουν.Υπάρχει θέμα υποστελέχωσης των υπηρεσιών, που το βλέπουμε και στους χρόνους που κάνουν για τη διεκπεραίωση των αιτήσεων, αλλά σε συγκεκριμένες περιοχές, οι καθυστερήσεις δεν εξηγούνται. Διότι, αν κάποιος κοιτάξει τα στοιχεία του Υπουργείου, μπορούμε να δούμε ότι η Θεσσαλονίκη έχει το μεγαλύτερο αριθμό υπαλλήλων, σε σχέση με άλλες υπηρεσίες, οπότε δεν εξηγούνται οι καθυστερήσεις. Έχουμε ξαναμιλήσει γι' αυτό το θέμα. Έχουμε φέρει στο προσκήνιο το θέμα των καθυστερήσεων, μέσω της ιστοσελίδας μας, καθώς και σε συναντήσεις που έχουμε κάνει». Για την Τζάκι Αμπουλιμάν πάντως, όπως και για πολλούς και πολλές ακόμα, η απόκτηση της ιθαγένειας και η πρώτη συμμετοχή στις εκλογές δεν είναι ο τερματισμός, είναι η αφετηρία. «Το πιο σημαντικό για μας, όσον αφορά την καμπάνια για τις εκλογές, είναι ότι η κατοχύρωση του δικαιώματος στην ιθαγένεια δεν αποτελεί τη γραμμή του τερματισμού, αλλά είναι αφετηρία για την ενεργό συμμετοχή των νέων Ελλήνων πολιτών στα κοινά. Αυτό θέλουμε να αναδείξουμε με την καμπάνια, και επίσης είναι η έναρξη ενός διαλόγου, για τη σημασία ακριβώς της συλλογικής συμμετοχής στα κοινά»",https://thepressproject.gr/i-deuteri-genia-paizei-gia-proti-fora-to-dunato-tis-xarti/
Culture,thepressproject.gr,Ο Τσέχωφ συναντά το hip – hop στον «αντεστραμμένο κόσμο» του σήμερα,Πέμπτη 6 Φεβρουαρίου 2020,thepressproject.gr,"Ακολουθεί βιωματική παράγραφος, γιατί η παρακάτω συνέντευξη είχε κάτι το καρμικό: Κατά τις εκδηλώσεις του «Αντιφασιστικού Σεπτέμβρη», βρέθηκα στον Πειραιά και έτυχε να ακούσω τη Νατάσα – Φαίη Κοσμίδου, τη Νικολέτα Κίτσιου και τη Δάφνη Ασημίνα να τραγούδουν για «έναν αντεστραμμένο κόσμο». Έβαλα το τραγούδι στο γραφείο, το ακούσε ο Μηνάς Κωνσταντίνου και το έπαιξε στο ραδιόφωνο, στο «ΜηνΌρε του TPP, κάπου μέσα στα Χριστούγεννα. Η Νατάσσα έτυχε να ακούει την εκπομπή και μας έστειλε κατευθείαν ένα μήνυμα χαράς στο facebook του TPP. Επομένως, αφού στη συνέχεια ήρθε και η παράσταση, η οποία είναι εξαιρετική και με όσο πιο σύγχρονο μήνυμα γίνεται, δεν ήταν δυνατόν να μην την καλέσουμε για μια κουβέντα στο ραδιόφωνο. «Ναι, ήτανε φανταστικά τρομερό αυτό που συνέβη. Γιατί εμείς το ακούμε το ραδιόφωνο και διαβάζουμε και την ιστοσελίδα τόσο καιρό και μου φάνηκε τόσο παράξενο ότι άκουσα το τραγούδι έτσι και στέλνω κατευθείαν μήνυμα “σας ευχαριστούμε τόσο πολύ που στηρίζετε…”» λέει η ίδια, ξεκινώντας τη συνέντευξη. «Τα τραγούδια ήρθαν σαν μία ανάγκη έκφρασης αυτών που συμβαίνουν γύρω μας, που ήρθαν και μας έπνιξαν. Οπότε, το πρώτο λέγεται “Σ’έναν αντεστραμμένο κόσμο” γιατί ακριβώς αυτό πιστεύω, ότι ζούμε σε έναν κόσμο όπου όλα αυτά που συμβαίνουν γύρω μας δεν θα έπρεπε να συμβαίνουν καν. Δεν θα έπρεπε ένας άνθρωπος να θεωρείται λαθραίος, δεν θα έπρεπε να υπάρχει τέτοια καταστολή, τέτοια βία στην καταστολή, δεν θα έπρεπε να υπάρχουν νεκροί στον δρόμο, αίμα, η δολοφονία του Παύλου, τώρα η δίκη, αυτά που ακούμε, οι εισαγγελείς αυτά που λένε…Ο Γιακουμάκης, η κυρία που δεν είχε το δίπλωμα του δημοτικού και καταδικάστηκε… Όλα αυτά που συμβαίνουν δεν θα έπρεπε να συμβαίνουν. Επομένως, όλα αυτά δεν μπορούσα, δεν άντεχα, με πνίγανε, με πνίγανε, με πνίγανε και έτσι γράφτηκε αυτό το πρώτο τραγούδι. Και πήρα την φίλη μου τη Νικολέτα και της λέω “ρε συ, δεν ξέρω τι πρέπει να κάνουμε, πρέπει να βγούμε να το φωνάζουμε στους δρόμους” και έτσι προέκυψε αυτή η ηχογράφηση που είναι στο πιο φτηνό στούντιο που υπάρχει στον κόσμο και τέτοια.» Το δεύτερο τραγούδι, έχει ως αφορμή μια φωτογραφία, την πασίγνωστη εικόνα που έβγαλε ο Γιάννης Μπεχράκης, στη γέφυρα της Ειδομένης. Ολό το δράμα της προσφυγικής κρίσης σε ένα καρέ. Ο Κωνσταντίνος Πουλής βρέθηκε πριν λίγες μέρες στη Μόρια και, με αφορμή τη διαδήλωση που ακολούθησε  έγραψε ότι  «η λαϊκή φαντασία συνδέει την ποίηση με τους ρομαντικούς περιπάτους, δεν σκέφτεται πως ένας τόπος μαρτυρίου ζητάει κι αυτός τον ποιητή του και τον χρονικογράφο του, πολύ περισσότερο από τα φεγγάρια και τα ηλιοβασιλέματα. Και λέω ότι ζητάει τον ποιητή του, γιατί χρειάζεται να βρεθεί αυτός ο άνθρωπος που δεν θα νιώθει ότι οι λέξεις δεν επαρκούν. Θα μπορεί να σταθεί στο χείλος της αβύσσου και να μη χάσει τη μιλιά του». Η Νατάσα προσπαθεί να κάνει κάτι τέτοιο με το hip hop. Η τέλος πάντων, με ό,τι είναι η μουσική της. «Έντεχνο», «λυρικό», υπάρχουν διαφωνίες: «Κοίτα, το hip hop είναι ένας τρόπος για να εκφράσω αυτά που νιώθω. Είναι ο τρόπος μου για να αφηγηθώ μια ιστορία. Είναι ένα παράξενο hip hop. Δεν είναι αυτό που έχουμε όλοι στο μυαλό μας. Είναι της ίδιας αισθητικής με τα τραγούδια. Είναι κάπως σαν μια γέφυρα που ενώνει την αφήγηση με την ποίηση, το θέατρο και το τραγούδι. Είναι μια γέφυρα. Είναι ο τρόπος μου» απαντάει η Νατάσα. Αυτές τις μέρες, κάθε Σαββατοκύριακο του Φεβρουαρίου, στον τεχνοχώρο Φάμπρικα, στον Κεραμεικό, μαζί με τον Κώστα Γάκη, που έχει αναλάβει την σκηνοθετική επιμέλεια, αλλά και τις Ηλέκτρα Αρσενίδου και Έρη Μανουρά, δημιουργούν την παράσταση «Θάλαμος νο.6: Μία hip hop συνομιλία του Τσέχωφ με το σήμερα»: «Κοίτα, ο Τσέχωφ έγραψε ένα διήγημα το 1892 και θίγει κάποια ζητήματα τα οποία και τότε, μάλλον και τώρα είναι φουλ επίκαιρα. Όπως η διαφορετικότητα, η κανονικότητα, ο κοινωνικός αποκλεισμός, η βία της καταστολής, η μη δικαιοσύνη και άλλα. Το ευτυχές γεγονός είναι ότι στη γλώσσα που χρησιμοποιούμε υπάρχει μεγάλη αλήθεια και τώρα μόνη μου χρησιμοποίησα τη λέξη επίκαιρο. Γιατί εκτός από αυτά τα ζητήματα τα πολύ επίκαιρα, διαπραγματεύεται και κάποιες άλλες έννοιες, όπως είναι η αγάπη, η αλληλεγγύη, η δικαιοσύνη, ο αγώνας για τη δικαιοσύνη. Γιατί είναι πολύ ανηφορικός ο αγώνας ν΄ αφήσεις το τηλεκοντρόλ και την προπαγάνδα του ΣΚΑΪ και να ακολουθήσεις έναν άλλο δρόμο. Είναι ανηφορικός αυτός ο αγώνας. Και η έννοια της ίασης, γιατί πρόκειται για ένα ψυχιατρείο, που εκτός από τις συνταγές των γιατρών υπάρχει η ίαση μέσα από μία όαση φροντίδας και προστασίας γι’ αυτόν που δεν έχει δύναμη, που ασθενεί. Και αυτές οι έννοιες είναι διαχρονικές, που σημαίνει σύμφωνα με τη γλώσσα μας, ότι θα έρθει καιρός που αυτά τα επίκαιρα δεν θα υπάρχουν πια, γιατί αυτά είναι επίκαιρα και αφορούν το σήμερα και οι άνθρωποι θα κολυμπούν ευτυχισμένοι και ελεύθεροι σε ένα μέλι που δημιουργούν οι διαχρονικές έννοιες.» Η παράσταση «ξεκίνησε το προηγούμενο Σαββατοκύριακο, ήταν πολύ όμορφα, πολύ δυνατά και το υπέροχο είναι ότι είναι μια αφορμή για μια συζήτηση βαθιά και ουσιαστική μετά την παράσταση και αυτό είναι που θέλουμε να συμβεί». Στην πρεμιέρα μάλιστα ήταν παρούσα και η Μάγδα Φύσσα. «Ναι, ήταν για μας πολύ σπουδαία τιμή η παρουσία της. Είχαμε παίξει στο Φεστιβάλ που είπαμε και από τότε κρατήσαμε σχέσεις. Προσπαθήσαμε να τη στηρίξουμε όσο μπορούμε και εμείς στη δίκη και στην περιπέτεια όλη αυτή που ζει, που αν είναι δυνατόν, 6 χρόνια και αυτά που ακούσαμε από τους εισαγγελείς… και επειδή αναφέρεται ο Παύλος μέσα στην παράσταση, ήθελα να μιλήσω μαζί της, σε εισαγωγικά για την άδεια, αν μπορώ να το κάνω, με τεράστιο σεβασμό και αγάπη. Γιατί ξέρω ότι πονάει πάρα πολύ, όπως και άλλα πράγματα που θίγουμε στην παράσταση γιατί δεν έχουνε περάσει 100 χρόνια από αυτά τα γεγονότα, αλλά είναι σημερινά, είναι της γενιάς μας. Δηλαδή έχουν χαράξει το σώμα μας αυτά τα πράγματα. Για παράδειγμα, εμείς ήμασταν στην ίδια ηλικία με τον Αλέξη κι εκείνο το βράδυ άλλαξε αυτόματα και η δική μας ζωή. Επομένως, είχα έρθει σε επαφή με τη Μάγδα και της είχα πει, οπότε ήταν την ημέρα της πρεμιέρας και για μας αυτή η γυναίκα αποτελεί έμπνευση. Είναι ένας φάρος για μας. Μας δείχνει πάντα έναν φωτεινό δρόμο. Συγκινούμαι πάρα πολύ όταν μιλάω για εκείνη». Από το 1892, η παράσταση φτάνει στο σήμερα. Τόσο «σήμερα», που υπάρχουν αναφορές και στα γεγονότα του τελευταίου 7μήνου της Νέας Δημοκρατίας, όπως η καταστολή στα Πανεπιστήμια. Ή η εισαγγελική πρόταση – σκάνδαλο για τη δολοφονία του Παύλου Φύσσα. «Και αμέσως λοιπόν πριν φύγει, αφού με είχε αγκαλιάσει και με είχε φιλήσει, πάει να φύγει και μετά γυρίζει και μου λέει “…και μην στεναχωριέσαι γι’ αυτό που είπε η εισαγγελέας. Γιατί στο τέλος το καλό πάντα νικάει”…»  Ο «Θάλαμος Νο 6».Μία Hip Hop συνομιλία του Τσέχωφ με το σήμερα. Από 1 Φεβρουαρίου,κάθε Σάββατο στις 9.30μμ και κάθε Κυριακή στις 9μμγια 10 παραστάσεις στον τεχνοχώρο Φάμπρικα( Μεγ Αλεξάνδρου 125 ) Σκηνοθεσία , Διασκευή : Νατάσα – Φαίη Κοσμίδου Επιμέλεια σκηνοθεσίας  : Κώστας Γάκης Επιμέλεια Κίνησης  : Ηλέκτρα Αρσενίδου Επιμέλεια Μουσικής :  Έρη Μανουρά",https://thepressproject.gr/o-tsechof-synanta-to-hip-hop-ston-antestrammeno-kosmo-tou-simera/
Culture,thepressproject.gr,Κατανόησέ με ή σε καταβροχθίζω: Μια παράσταση για την παιδική κακοποίηση,Τετάρτη 25 Δεκεμβρίου 2019,thepressproject.gr,"Ελ Σαλβαδόρ, Ινδία, Σρι Λάνκα, Αφρική, Αργεντινή, Ευρώπη, Ελλάδα του 2019, Ελλάδα του 1930. Κοινό και διαχρονικό στοιχείο ο βιασμός, η κακοποίηση, ο βασανισμός και η εμπορία ανήλικων παιδιών. Η Θεατρική Ομάδα Ανδρομέδα καταπιάνεται με γεγονότα που «δεν πρέπει να ξεχνάμε» και στήνει γέφυρα ανάμεσα σε δεκαετίες και δεκάδες περιστατικά παιδικής κακοποίησης, χώρες του «τρίτου κόσμου», αλλά και χώρες της Δύσης. Επτά ηθοποιοί που «ντύνονται» με κούκλες και μάσκες, δημιουργώντας την επιβλητική παράσταση Κατανόησε με ή σε καταβροχθίζω στον πολυχώρο Vault. Μαρτυρίες παιδιών απ’ όλον τον κόσμο, στοιχεία από οργανισμούς, ιστορικά ντοκουμέντα των τελευταίων εβδομήντα ετών, συνθέτουν το έργο. Θεατρικοί αυτοσχεδιασμοί και ψυχοσωματικές τεχνικές μαζί με στοιχεία μιμικής και χορού, με κούκλες και μάσκες, με πρακτικές απ’ το θέατρο της Ανατολής, με μουσικές διαδρομές και «συνομιλίες» απ’ τη χώρα κάθε παιδιού-μάρτυρα, μαζί με αναφορές σε στατιστικές, συγκρίσεις και έρευνες σχετικά με την κακοποίηση των παιδιών σε όλο τον κόσμο. Ο δημιουργός της παράστασης, Κοραής Δαμάτης, μιλά στο ΤΡΡ για τα περιστατικά που η δήθεν προηγμένη κοινωνία προσπαθεί να κρύψει κάτω από το χαλί, αλλά και τα ψυχρά νούμερα που κρύβονται πίσω από κακοποιημένα και δολοφονημένα παιδιά. Κάνοντας μια ανάγνωση στη σημερινή ελληνική κοινωνία στέκεται στην «πρόοδο» που καμωνόμαστε ότι έχουμε πετύχει μέσα σε βάθος δεκαετιών, που όμως δεν διαφέρει και τόσο από την «κανονικότητα» περασμένων δεκαετιών. Αυτό που βλέπουμε κατά τη διάρκεια της παράστασης είναι μαρτυρίες, για τα όσα έχουν περάσει παιδιά σε όλο τον πλανήτη, μαρτυρίες κακοποίησης και βασανιστηρίων. Ναι, μαρτυρίες παιδιών. Μαζέψαμε τις μαρτυρίες, εγώ μαζί με την ομάδα «Ανδρομέδα» και έκανα την τελική επιλογή και κάποια σύνθεση κειμένων, για να βγάλουμε το αποτέλεσμα στη σκηνή. Πώς σου ήρθε να το συνθέσεις αυτό, να το βάλεις σε μια ράγα και να το φτιάξεις; Αυτό αρχίζει από πέρσι. Η θεατρική ομάδα «Ανδρομέδα» αποτελείται από τέσσερα κορίτσια, μαθήτριές μου παλιές. Εγώ διδάσκω στις σχολές του θεάτρου καμιά σαρανταριά χρόνια. Ήταν τέσσερις μαθήτριές μου. Ήρθαν και με βρήκαν, μου λένε: «ξέρεις θέλουμε αυτό, να κάνουμε μία ομάδα κ.τ.λ.». Τους είπα ότι οι ομάδες είναι πάρα πολλές, ότι πρέπει ν’ ασχοληθείτε με κάτι πέρα από το «θέατρο» – εντός εισαγωγικών – που να έχει σχέση με την εποχή σας και αυτά που ζείτε. Κι έτσι αποφασίσαμε πέρσι και κάναμε το «Γυναίκες από χώμα», που ήταν για τις οροθετικές γυναίκες του 2012, ένα συμβάν που είχε γίνει στην Ελλάδα. 
Αυτή η παράσταση πήγε πάρα πολύ καλά και μετά σκεφτήκαμε τι άλλο μπορούμε να κάνουμε και τους πρότεινα την παράσταση για τα παιδιά. Πέσαμε λοιπόν με τα μούτρα, βρήκαμε πάρα πολλές μαρτυρίες απ’ όλο τον πλανήτη. Μαζέψαμε από βιβλία, από ντοκιμαντέρ, από βίντεο, ό,τι μπορείς να φανταστείς, έγινε ένα ξεσκαρτάρισμα, και έγινε αυτό το θεατρικό έργο. Μπήκανε και τα θεατρικά τραγουδάκια που θυμόμουν εγώ από τα παιδικά μου, και συνδέθηκαν και με στοιχεία, που μαζεύτηκαν πάλι από έρευνες που έχουν γίνει από στατιστικές, από την UNESCO… Δηλαδή είναι από πολλούς οργανισμούς αυτά τα εμβόλιμα που πέφτανε κάθε τόσο στην ώρα της παράστασης. 
Από κει και πέρα, εγώ να σου πω την αλήθεια, ως κακοποίηση είχα στο κεφάλι μου ορισμένα πράγματα δεδομένα, όπως έχει κάθε άνθρωπος. Όταν αρχίσαμε να κοιτάμε το θέμα, είδαμε ότι κακοποίηση δεν είναι ένα πράγμα, είναι πάρα πολλά. Και εκεί αρχίζαμε και το χάναμε λίγο, πήγαμε να χάσουμε τη μπάλα. Διότι κακοποίηση είναι τα παιδιά-στρατιώτες, κακοποίηση είναι η κλειτοριδεκτομή, κακοποίηση είναι τα παιδιά του δρόμου στο Ελ Σαλβαδόρ… Δεν είναι λοιπόν μόνο η σεξουαλική κακοποίηση, ούτε η λεκτική κακοποίηση και βία που ασκείται στα περισσότερα παιδιά του δυτικού κόσμου. Είναι και πολλά άλλα είδη κακοποίησης, ας το πούμε έτσι, που είναι σε όλο τον πλανήτη. Όπως η κατασκευή των ζητιάνων στην Ινδία. «Κατασκευή» εντός εισαγωγικών, που πωλούνται εκεί τα παιδιά πάρα πολύ φθηνά, γύρω στα 90 ευρώ με 140 ευρώ, διότι οι οικογένειες είναι πολυμελείς, διότι δεν μπορούν να τα μεγαλώσουν, διότι τα κορίτσια είναι τεράστιο βάρος στην Ινδία, οπότε πωλούνται σε τιμές ευκαιρίας, και υπάρχουν αυτά τα καρτέλ, υπάρχουν αυτές οι ομάδες, που τα αγοράζουν αυτά τα παιδιά, τα κατασκευάζουν ζητιάνους, ας το πούμε έτσι, ανάπηρους, σπάνε χέρια, σπάνε πόδια, τυφλώνουν, και μετά γίνεται αυτό το εμπόριο. Δηλαδή τα βγάζουν στις γωνίες των μεγαλουπόλεων, εισπράττουν, τα μαζεύουν το βράδυ, τους βάζουν ένα πιάτο φαΐ, και τα κοιμίζουν εκεί σαράντα-σαράντα σε μεγάλες αίθουσες, την άλλη μέρα τα ίδια. Δηλαδή η κακοποίηση δεν είναι ένα πράγμα. Και αυτό είναι που μας οδήγησε στο να επιμείνουμε τελικά να κάνουμε αυτό το θέμα. Παρουσιάζετε πάρα πολλά περιστατικά και όπως είπαμε και πριν, δεν είναι μόνο από μία χώρα, ή από μία ήπειρο του κόσμου. Είναι συνεχής η εναλλαγή των ιστοριών. Έχουμε εφτά ηθοποιούς στην αρχή συνολικά, και ο κάθε ηθοποιός παίρνει ένα δικό του ρόλο. Και κάποιες φορές τα παιδιά μοιράζονται τη φτώχεια και την κακοποίηση που υφίστανται. Γιατί αυτό είναι ο άνθρωπος τελικά. Θα προσπαθήσει να ζήσει, να επιβιώσει. Αυτά τα παιδάκια λοιπόν που είναι πάρα πολλά, χωρίς γονείς, ή διωγμένα από γονείς, γιατί οι γονείς χωρίζουν, παίρνει κάποιος άλλος το παιδί, ο καινούριος δε θέλει το παλιό, και όλα αυτά. Καταλήγουν στον δρόμο, μαθαίνουν να μαγειρεύουν στον δρόμο, μαθαίνουν να κάνουν έρωτα στον δρόμο, μαθαίνουν τα πάντα στο νδρόμο. Η ζωή τους είναι ο δρόμος. Θα βρούνε τρόπο να επιζήσουν. Είτε καθαρίζοντας τζάμια, είτε μεταφέροντας πράγματα, είτε ψάχνοντας σκουπίδια. Θα βρούνε τρόπο να επιβιώσουν. Και αυτό είναι το καταπληκτικό. Ότι ζούνε μια, ας το πούμε, «κανονική» – εντός πολλών εισαγωγικών – ζωή, στο δρόμο. Ένα εντυπωσιακό στιγμιότυπο από την παράσταση είναι αυτό με τα παιδιά που καθαρίζουν τζάμια και το «γαμώτο, εγώ δεν πρόλαβα να βγάλω τόσα λεφτά σήμερα». Το ένα παιδί στηρίζει το άλλο. Ναι, είναι καταπληκτικό το πόσο στηρίζει το ένα παιδί το άλλο, ενώ περνάνε τόσα. Πρόκειται για μαρτυρίες παιδιών, τα οποία ενώ έχουν υποστεί βασανιστήρια, έχουν βιαστεί, έχουν ξυλοκοπηθεί, έχουν αναπτύξει έναν ιδιαίτερο δεσμό μεταξύ τους. Ήταν ζητούμενο για αυτό που θέλουμε να προβάλουμε. Κατ’ αρχήν η κακοποίηση δεν είναι μόνο σεξουαλική, αυτό είναι ένα μέρος. Στη Δύση παίζει πάρα πολύ. Η απομόνωση, το κλείδωμα των παιδιών στο σπίτι, και η κακοποίηση από πατέρα ή από συγγενείς. Είναι πολύ συνηθισμένο φαινόμενο στη Δύση. Πιστεύω και στην Ανατολή, αλλά εδώ περισσότερο. Από κει και πέρα, σαφώς υπάρχει αλληλεγγύη μεταξύ των παιδιών, εάν μπορούν να το πουν. Μην ξεχνάμε ότι τα τελευταία χρόνια γίνεται μια προσπάθεια να μιλήσει το παιδί, ενώ τη δεκαετία του ’40, ’50, ’60 και του ’70, ίσως και ’80, δεν έλεγε το τι του είχε συμβεί. Διότι έχει δεθεί η κακοποίηση, κατά παράδοξο τρόπο, με ένα συναίσθημα ενοχής στο θύμα. Ότι φταίει κατ’ αρχήν το θύμα. Γιατί να νιώθει το θύμα ότι φταίει; Το πρώτο θέμα είναι να πει «φταίω». Το δεύτερο είναι να ανακοινωθεί, να ειπωθεί, να μαθευτεί το γεγονός. Είναι σαν να το μαθαίνει ο υπόλοιπος κόσμος και νιώθει το παιδί ότι θα βγει έξω, θα βγει στο περιθώριο, θα βγει εκτός κοινωνίας. Στιγματισμένο και εκτός κοινωνίας. Αυτός είναι πάρα πολύ σημαντικός λόγος που το ωθεί να μην το πει. Να μη μαρτυρήσει. Να το κρύψει και να το κουβαλάει μετά σε όλη του τη ζωή, σαν τραύμα που δε μπορεί να διορθωθεί, γιατί περνώντας τα χρόνια, μεταβάλλεται και ο ψυχισμός του ανθρώπου που έχει κακοποιηθεί. 
Σε παρόμοια συμπεριφορά ή σε ένα αντίθετο πεδίο. Δηλαδή, που φροντίζει τα παιδιά, που φροντίζει να μην πάθουν αυτά που έπαθε εκείνο. Και βλέπεις ότι οι ειδήσεις δεν σταματάνε. Ιδιαίτερα στις καθολικές κοινωνίες, στις κοινωνίες που έχουν καθολικισμό, συνεχώς βγαίνουν περιστατικά, οι παπάδες στη Νορβηγία, οι παπάδες στη Σουηδία, βγαίνουνε τώρα τα παιδιά που είναι 45 χρονών άντρες, και καταγγέλλουν τώρα, για τα γεγονότα που τους συνέβησαν όταν ήταν πέντε, έξι χρονών, όταν πηγαίνανε στην εκκλησία, ή ο παπάς τους είπε «έλα να βοηθήσεις»… Συνεχώς βγαίνουν γεγονότα κακοποίησης σεξουαλικής. Και βέβαια υπάρχουν και αυτά τα γκρουπ που φεύγουν κάθε Σαββατοκύριακο για τις χώρες τις «εξωτικές», όπου υπάρχει η παιδική πορνεία. Και είναι «κανονικότητα» εκεί; Ναι, είναι «κανονικό» και αυτό είναι κάτι δυσβάστακτο. Όχι ότι ξεκίνησε τώρα η παιδική πορνεία. Η παιδική πορνεία, θυμάμαι ένα μυθιστόρημα, μπορεί να το έχεις διαβάσει, του Ντάρελ, το Αλεξανδρινό κουαρτέτο. Που ήταν γύρω από την Αλεξάνδρεια και το Κάιρο το 1930. Όπου σε κάποιες σελίδες περιγράφει την παιδική πορνεία στο Κάιρο. Σε κάποια καταγώγια, σε κάποια σπίτια, που ήτανε παιδιά που τα ποτίζανε με όπιο, για να μην καταλαβαίνουν και να μην εναντιώνονται στην πράξη των ενηλίκων, και κρατάει πολύ καιρό αυτό το θέμα της κακοποίησης των παιδιών. Είπαμε τώρα για χώρες όπως είναι το Ελ Σαλβαδόρ, η Ινδία, η Σρι Λάνκα, και την ίδια στιγμή ο κόσμος έχει την εντύπωση ότι αυτά δεν συμβαίνουν στη δήθεν πολιτισμένη Δύση. Εμείς είμαστε οι δήθεν καλοί και πολιτισμένοι και τα έχουμε ξεπεράσει. Όλο το κομμάτι με τις κοπέλες από την Ιταλία, με τη σεξουαλική κακοποίηση είναι ένα ολόκληρο βιβλίο αυτό που έγραψε μία κυρία, ψυχοθεραπεύτρια, που είδε για αρκετά χρόνια, πάρα πολλές κοπέλες, που έχουν κακοποιηθεί. Πρέπει δε να πω, κάτι που ίσως δεν είναι απόλυτα γνωστό, ότι η σεξουαλική κακοποίηση, σε ποσοστό, είναι μεγαλύτερη στα αγόρια απ’ ό,τι στις κοπέλες. Για ποιο λόγο δε γνωρίζω, απλώς εικάζω, ότι ένα αγόρι είναι ακόμα πιο δύσκολο να το πει. Γιατί εκεί «χάνεται» και το φύλο. Μπερδεύεται και το φύλο μέσα. Και έτσι γίνεται βουβό θύμα. Δηλαδή νιώθεις ότι δεν θα το πει ποτέ. Η Δύση βρίθει από τέτοια περιστατικά. Και βέβαια, αυτό που είναι πολύ σημαντικό, είναι η παιδική εργασία. 
Σχετικά με την εκμετάλλευση των παιδιών, είναι σαν να υπάρχει μια άρνηση από τη Δύση για να το δει, σαν να στρέφουν αλλού το βλέμμα. Βεβαίως το αρνούνται αλλά πηγαίνουν κιόλας σε τέτοιες «εκδρομές». Μια αεροπορική εταιρεία, δεν θα αναφέρω το όνομα, γερμανική, πολύ μεγάλη εταιρεία, έχει εκδρομές Σαββατοκύριακου, που πάνε Ευρωπαίοι παιδεραστές, πάνε σ’ αυτά τα νησιά που ανέφερες, σε τέτοιες χώρες και επιστρέφουν. Είναι weekend δηλαδή. Αυτά έχουν γίνει εκδρομές. Αυτό για να σωθεί, να σταματήσει πρέπει να περάσουν αρκετά χρόνια και να υπάρχει ένας αγώνας από πολύ κόσμο για να μπορέσεις να το φρενάρεις αυτό το πράγμα. Μήπως είναι μια μικρή νίκη ότι σε σχέση με 20 χρόνια πριν, αυτά βγαίνουν στη φόρα; Παλιά δεν έβγαιναν καθόλου. Γιατί ξεχνάμε σε ποια ηλικία είναι παιδί και σε ποια ηλικία σταματάει να είναι παιδί. Λοιπόν, μέχρι πριν 60-70 χρόνια το παιδί σταμάταγε στην ηλικία των 5 ετών. Μετά τα 5 έπρεπε να μπει στο παραγωγικό κομμάτι της κοινωνίας. Στην παράσταση υπάρχουν κάποιες μαρτυρίες από το 1930, στην Ελλάδα, που ήτανε παιδάκια που δουλεύανε στα εργοστάσια, μάλιστα με ονοματεπώνυμο τα εργοστάσια. Γι’ αυτό σου λέω, είναι μαρτυρίες που τις βρήκαμε. Τότε λοιπόν τα παιδάκια σε φτωχές οικογένειες έμπαιναν να δουλέψουν. Και ας ήταν 9 χρονών, ας ήταν 10, ξεγελούσαν το ΙΚΑ, δεν ξέρω αν υπήρχε το ΙΚΑ τότε. Τέλος πάντων ξεγελούσαν αυτούς τους οργανισμούς ότι τα παιδιά είναι μεγάλα, είναι δεκατριών ξέρω . Ακόμη και πιστοποιητικά γέννησης άλλαζαν για να μπορέσουν να δουλέψουν. Και βλέπουμε ότι και στην Ελλάδα πριν 70 χρόνια ας πούμε υπήρχε παιδική εργασία. Βλέπουμε μια πολύ ιδιαίτερη σκηνή, όπου τα παιδιά μιλάνε μεταξύ τους και «ανταγωνίζονται» για τη φτώχεια τους. Ε, βέβαια. Πόσα βγάζει το κάθε παιδί. Που κάνει μεγάλη εντύπωση τελικά ο άλλος που έχει δική του επιχείρηση, ενώ στην πραγματικότητα πουλάει τυρόπιτες και περπατάει 200 χιλιόμετρα την μέρα, αλωνίζει όλο τον Πειραιά και το θεωρεί ότι ήδη είναι επιχειρηματίας με κάτι τυρόπιτες της συμφοράς, πρέπει να ’τανε από το πρωί φτιαγμένες, από την προηγούμενη, που φτάνανε το επόμενο βράδυ, με τα καρβουνάκια που ζεσταίνανε σε αυτά που βάζανε τις τυρόπιτες. Αλλά έτσι ήταν. Σου λέω, μέχρι πρόσφατα, για μένα πρόσφατα είναι τα 70, 80 χρόνια, το παιδί σταμάταγε να είναι παιδί στα πέντε. Μετά τα πέντε του έπρεπε να μπει στην παραγωγή. Η παιδεία, το σχολείο δηλαδή ήταν για τους ελάχιστους. Δεν είχες δικαίωμα στο σχολείο δηλαδή. Έπρεπε να πας να δουλέψεις. Πώς ένιωθες την ώρα που τα διάβαζες, την ώρα που έβλεπες τις μαρτυρίες, πώς θα το στήσεις, πώς θα «φτιάξεις» τον κάθε χαρακτήρα για τους 7 ηθοποιούς; Αυτό που πιάστηκα από την ώρα που άρχισα να δουλεύω τα κείμενα ήταν ότι κατάλαβα ότι δεν θα μπορούσαν τα παιδιά να βγούνε, που είναι είκοσι, είκοσι τριών, είκοσι πέντε χρονών, να κάνουν τα παιδιά. Μου φαίνεται δεν θα ήταν καλό. Δεν θα ήταν αισθητικά καλό. Και έτσι πήγε το μυαλό μου στις κούκλες. Αυτό μας έλυσε πάρα πολύ και τα χέρια και την ψυχή. Δηλαδή η όλη δουλειά πια ήτανε να δώσω κίνηση, φωνή και ψυχή στην κούκλα. Δεν είμαι εγώ. Εγώ γίνομαι το ενδιάμεσο. Είναι το παιδί και η κούκλα. Και εγώ σαν ηθοποιός γίνομαι το ενδιάμεσο του παιδιού και της κούκλας. Παύω λοιπόν να παίζω και προσπαθώ να ζωντανέψω την κούκλα με τη μαρτυρία ενός παιδιού. Δεν είναι κείμενα γραμμένα για το θέατρο. Είναι μαρτυρίες. Δηλαδή αυτά τα γράψανε παιδιά. Με την κούκλα βέβαια έπεσε πολλή δουλειά, να φορεθεί η κούκλα, πώς φοριέται, πώς αρχίζω και κουνάω τα χέρια μου… 
Υπάρχει και η μάσκα που είδες, υπάρχει δηλαδή μια ουδέτερη μάσκα, η γκρι, και οι άλλες που δείχνουν χαρακτήρες από διάφορα πράγματα, από διάφορα γεγονότα και μαρτυρίες, αλλά η κούκλα μάς άνοιξε δρόμους. Δηλαδή καταλάβαμε τι έπρεπε να κάνουμε. Βέβαια έπεσε πολλή δουλειά. Γιατί με κινήσεις μια κούκλα 1.30 ύψος, φορεμένη πάνω σου δεν είναι εύκολο, αλλά με πολλή δουλειά και επειδή τα παιδιά δοθήκανε πολύ, δηλαδή πραγματικά δοθήκαν στην δουλειά , το θέλανε, το ψάξαμε και το βγάλαμε. Πόσο καιρό σάς πήρε για να δουλέψετε την παράσταση; Το σύνολο είναι περίπου 4 μήνες, κάπου εκεί. Χωρίς τη συγγραφή του κειμένου. Το κείμενο κράτησε κανένα μήνα, δύο, πριν μπούμε στις πρόβες. Δηλαδή όλη η ιστορία σε απασχολεί κανένα εξάμηνο. Και οι πρόβες από ένα σημείο και ύστερα ήταν καθημερινές βέβαια, γιατί δεν γινόταν αλλιώς. Ο συμβολισμός με τις κούκλες και τις μάσκες είναι εντυπωσιακός και βγάζει και μια ιδιαίτερη ένταση. Πώς το σκεφτήκατε και τι θέλατε να πετύχετε; Κοίταξε να δεις, πιστεύαμε ότι από ένα σημείο και ύστερα τα παιδιά θα έπρεπε να είναι παρόντα στα υπόλοιπα παιδιά. Δηλαδή δεν θέλαμε να τα κρύβουμε όταν τελειώνανε. Θέλαμε να παρακολουθούν και τις μαρτυρίες από τα υπόλοιπα παιδιά, που θα ήταν στην παράσταση. Ήταν σαν να είχαμε μάρτυρες. Γιατί και στην υπόκλιση στο τέλος, σηκώνονται εικόνες των παιδιών. Το θέμα είναι τα παιδιά σ’ αυτήν την παράσταση. Δεν είμαστε εμείς οι ενήλικες. Τελείωνε η κάθε ιστορία και κρεμόταν η κούκλα εκεί που πιανόταν για να είναι παρούσα στις υπόλοιπες ιστορίες. Θέλαμε δηλαδή στο τέλος να είναι όλα τα παιδιά, τα Τοτέμ που ήταν από την Αφρική, οι μάσκες τους, και οι φωτογραφίες τους. Είναι δηλαδή σαν να είναι παρόντες οι μάρτυρες; Όλοι. Όλοι εκεί. Και οι θεατές… Έχετε φέρει και στοιχεία από διάφορες κουλτούρες στην παράσταση. Προσπαθούμε να το δημιουργήσουμε αυτό στον χώρο. Ακόμα και που παίζουν αυτά τα οργανάκια στους Ινδούς και στην Αφρική, τα κορίτσια με την κλειτοριδεκτομή είναι για να δημιουργήσουμε όλη την ατμόσφαιρα της χώρας, ας το πούμε έτσι, υπαινικτικά, αλλά να περάσουμε από όλα τα πράγματα που ζήσαμε. Γιατί ζήσαμε πολλά πράγματα. Ξέρεις, όταν ανοίγεις ένα θέμα, μετά μαγικά ανοίγουν στο ίδιο θέμα πολλά παράθυρα και μαθαίνεις και αυτό, και αυτό και αυτό και λες «ώπα, ώπα. Πόσα δεν ξέρω». Πριν αναφερθήκαμε στο πρώτο μέρος για την παιδική εργασία, το οποίο νομίζω ότι είναι αυτό που χτυπάει πιο πολύ στην καρδιά και στο μυαλό, όσων βλέπουν την παράσταση και ειδικά από τη στιγμή που προκύπτει από αληθινές μαρτυρίες παιδιών. Αν θυμάσαι είχαμε και αυτό το θέμα του Ικμπάλ Μασίχ, του παιδιού από το Πακιστάν που πουλήθηκε από την οικογένειά του για 240 ευρώ στην ηλικία των 5 ετών και τον έβαλαν σε βιοτεχνία χαλιών. Αυτό έτυχε να το δω ο ίδιος σε ένα ταξίδι μου στο Κάιρο, που ο ξάδελφος μου που ζούσε εκεί στο Κάιρο, με πήγε να δω σε μία βιοτεχνία χαλιών, κάποια χαλιά πώς φτιάχνονται κ.τ.λ. και είδα μικρά παιδιά μπροστά στους αργαλειούς, που έφτιαχναν χαλί. Εκεί πρωτοέμαθα ότι τα μικρά παιδιά είναι ανάρπαστα στο να κατασκευάζουν, στο να φτιάχνουν χαλιά και τα πολύ μεγάλα και πολύ ωραία χαλιά είναι από παιδικά χέρια, διότι με τα μικρά τους χέρια μπορούν να κάνουν πολύ μικρούς κόμπους, τόσο μικρούς που δεν βλέπεις πια την καλή και την ανάποδη του χαλιού και πια το χαλί αποκτά πολύ μεγάλη τιμή. Γιατί είναι χειροποίητο και είναι τόσο τέλεια φτιαγμένο. Ο Ικμπάλ Μασίχ, λοιπόν ήταν ένα παιδί που – όπως λέει η μαρτυρία και τα γεγονότα – πουλήθηκε πολύ μικρός σε μια τέτοια βιοτεχνία, μπόρεσε και το έσκασε, πήγε στην αστυνομία. Όταν βγήκε στο Πακιστάν νόμος που απαγόρευε την παιδική εργασία, το έσκασε και πήγε στην αστυνομία. Η αστυνομία βέβαια τα έκανε πλακάκια με τους βιοτέχνες των χαλιών και τους ειδοποίησε, ήρθαν και τον ξαναπήραν. Τον αλυσοδέσανε από εκεί και πέρα για να δουλεύει και τον τιμωρούσαν κάθε τρεις-τέσσερις μέρες, έτσι για να τον κρατάνε φοβισμένο. Ο πιτσιρικάς μπόρεσε και το ξανάσκασε. Μετά από ένα-δύο χρόνια μπόρεσε και το ξανάσκασε και δεν ξαναπήγε στην αστυνομία. Πήγε σε άλλους, τότε, σε μια ομάδα που είχε φτιαχτεί, που προστάτευε τα παιδιά. Πήρε διαστάσεις το θέμα του. Λόγω του Ικμπάλ σταματήσαν 3.000 παιδιά να δουλεύουν στο Πακιστάν και τον φωνάξανε, πήγε στην Αμερική, βγήκε στην τηλεόραση, μίλησε για την παιδική εργασία και για τον τρόμο που υφίστανται τα παιδιά και μετά βέβαια κάποια στιγμή όταν γύρισε στο Πακιστάν, τον δολοφόνησαν με μία σφαίρα στο κεφάλι. Ήταν ένα παιδί που είχε γίνει σύμβολο, σωστά; Είχε γίνει σύμβολο και λένε βέβαια ότι ήταν από τη μαφία των χαλιών η δολοφονία αυτή. Και ποτέ βέβαια δεν πιάστηκε κανένας. Η παιδική εργασία λοιπόν ήταν μια προσοδοφόρα ιστορία για τους ενήλικες και για το σύστημα. Διότι πολλά παιδιά δεν πληρωνόντουσαν ή πληρωνόντουσαν με ελάχιστα χρήματα, με μία ρουπία στην Ινδία ή με 10 δραχμές ή με 5 δραχμές ή με μία δραχμή, ή «πάρε ένα καρβέλι ψωμί και σταμάτα να μιλάς». Υπήρχαν και τέτοια. Οπότε άφηνε πολύ μεγάλο κέρδος η παιδική εργασία. Και τα παιδιά αυτά μεγάλωναν στη μηχανή του κιμά έτσι και αλλιώς, ώσπου να τραυματιστούν τελείως στα χέρια, στα πόδια τους μέχρι να αντικατασταθούν. Ναι. Ήταν αναλώσιμα. Αυτό ήταν παντού. Σ’ όλο τον πλανήτη. Η παιδική εργασία είναι η φτηνή εργασία. Έτσι; Δεν θα σου απεργήσουν τα παιδιά, τα παιδιά τα κάνεις ό,τι θέλεις, τα παιδιά τα εκφοβίζεις. Εδώ εκφοβίζεις τους ενήλικες, δεν θα εκφοβίσεις τα παιδάκια; Είναι η φτηνή αποδοτική εργασία η παιδική εργασία. Και γι’ αυτό βρίσκεται σε όλα τα μήκη και τα πλάτη του πλανήτη. Είπαμε πριν και για την Ελλάδα. Μιλάμε για τα εργοστάσια του ΄30, του ΄40, τις εποχές εκείνες. Γυρνάμε πάλι στην Ελλάδα σήμερα. Βλέπουμε παιδιά, προσφυγόπουλα, που έρχονται σιγά σιγά εδώ. Σταματάει κάπου αυτό; Όχι, γιατί είναι αυτό που είπαμε πριν. Είναι προσοδοφόρο. Δηλαδή έχει κέρδη. Από τη στιγμή λοιπόν που έχει κέρδη, και δυστυχώς όλα πια είναι κέρδος, κάποτε δεν φαινόταν αυτό, το κρύβανε και λιγάκι. Τώρα πια είναι πιο καθαρή η κατάσταση. Σου λέει «εγώ για να βγάλω λεφτά, θα κάνω αυτό, εσύ χτυπήσου. Εγώ θα πρέπει να κάνω λεφτά». Είναι αυτό που μου ’λεγε ένας φίλος που δούλευε στην τράπεζα και μου είχε πει «Κοίταξε να δεις. Για τον τραπεζίτη, για την τράπεζα, εάν δεν κερδίσει 420 εκατομμύρια το χρόνο και κερδίσει 418 εκατομμύρια, έχει μπει μέσα». Και εκεί είναι όλη η λογική που στέκεται όλος ο πλανήτης πια. Από την Κίνα μέχρι την Αμερική κάνει ολόκληρο γύρο. Φτιάχνοντας και δημιουργώντας την παράσταση και βλέποντας βέβαια και τις μαρτυρίες όλων των παιδιών, έκανες κάποια αντιστοιχία στο μυαλό σου με το τι συμβαίνει στην ελληνική κοινωνία; Έχουμε και ακόμα και στις μέρες μας, καταθέσεις, μαρτυρίες, εγκλήματα. Βέβαια, μα βέβαια. Κοίταξε, είναι όλα ζωντανά. Η μαρτυρία δεν σημαίνει ότι είναι παλιό και έληξε. Κάποιες μαρτυρίες ήταν από το 2018. Δεν ήταν δηλαδή ούτε καν 5 χρόνων. Μα βέβαια είναι. Δεν θα σταματήσει αυτό εάν δεν το αποφασίσουν οι ενήλικες. Τα ίδια τα παιδιά δεν μπορούν να το σταματήσουν. Είναι ηλικιακά σε μια αδυναμία να σταματήσουν αυτή την κατρακύλα. Πρέπει οι ενήλικες να το αποφασίσουν. Τα κράτη να το αποφασίσουν και οι ενήλικες. Επειδή λοιπόν οι κυβερνήσεις βλέπεις ότι όσο πάνε και αποδυναμώνονται και σε λίγο θα διευθύνουν και θα προχωράνε τα πράγματα μόνο οι πολυεθνικές, δηλαδή νομίζω ότι θα αγοράσουν τα πάντα οι πολυεθνικές και αυτό γιατί οι κυβερνήσεις όσο πάνε θα αποδυναμώνονται και θα «χλωμιάζουν», τα κράτη δηλαδή, μετά οι πολυεθνικές θα κανονίζουν και το νερό και την εργασία και το φαγητό και το αν ανήκεις εδώ ή αν ανήκεις εκεί. Άρα εάν δεν βιαστούμε, δεν θα αλλάξει αυτό που συμβαίνει. Φτιάχνοντας την παράσταση, είχες στο μυαλό σου κάτι, ότι «εγώ θέλω να περάσω ένα συγκεκριμένο μήνυμα. Θα έρθουν κάθε μέρα, σε κάθε παράσταση τέλος πάντων να με δουν αυτοί οι άνθρωποι». Τι ήταν αυτό που ήθελες να βγάλεις μέσα από εκεί και να δώσεις στον άλλον να καταλάβει; Κοίταξε να δεις. Τίποτε περισσότερο από αυτό που είδες. Δηλαδή θέλαμε να μιλήσουμε για το παιδί. Όχι κάνοντας παιδικό θέατρο. Όχι ροζ και μπλε συννεφάκια, όχι πράγματα μέσα από ένα θεατρικό έργο, που είναι και αυτό πολύ ωραίο. Το ’χω δει και γίνεται πολύ καλά από κάποιους θιάσους. Εμείς θέλουμε να μιλήσουμε για το παιδί στον ενήλικα. Όχι για το παιδί, στο παιδί. Στον ενήλικα. Ό,τι κάναμε και το είδες είναι για τον ενήλικα, δεν είναι για το παιδί το ίδιο. Γι’ αυτό και είπαμε ότι αυτή η παράσταση δεν μπορεί να είναι για τα παιδιά. Δεν θέλουμε να μπούνε παιδιά, γιατί όπως είπες είναι μια παράσταση σκληρή με την έννοια της αλήθειας. Αυτό εννοούμε σκληρότητα στην παράσταση αυτή, που δεν θέλουμε να το δούνε μικρά παιδιά ας πούμε. Βεβαίως τα 15χρονα, 16χρονα, όπως είπαμε και πριν, λέγαμε ότι είναι πιο προχωρημένα από μένα στις ειδήσεις και στην πληροφορία, αλλά δεν ξέρω κατά πόσο θα το πάρουν σοβαρά αυτό που θα δούνε. 
Πιστεύεις ότι οι γονείς μιλάνε με τα παιδιά τους για αυτά τα θέματα; 
Έχω την εντύπωση πως αυτό δεν ισχύει. Ξέρεις τι διάβασα προχτές, Ορέστη; Διάβασα μία είδηση ότι έχουν περάσει μέχρι τώρα 500 παιδιά για απεξάρτηση από τάμπλετ κλπ, ηλικίας μέχρι 12 χρονών από το νοσοκομείο των παίδων. Είναι τεράστιος ο αριθμός. 500 παιδιά, είναι τεράστιος ο αριθμός. Εγώ νόμιζα ότι αυτό δεν υπήρχε εδώ, στην Ελλάδα. Υπήρχε στην Αμερική. Αυτό το είχαμε διαβάσει, το ξέραμε, το μάθαμε ότι έχει αρχίσει στην Αμερική εδώ και χρόνια. Αλλά δεν ήξερα ότι έχει αρχίσει και στην Ελλάδα. Άρα πολλά παιδιά μεγαλώνουν μ’ ένα τάμπλετ για να μπορεί η μάνα και ο πατέρας να δουλέψουν ή να κερδίσουν λίγο χρόνο να ξεκουραστούν ή δεν ξέρω για ποιο άλλο λόγο. Πολλά παιδιά όμως μεγαλώνουν πια έτσι. Κλεισμένα σε διαμέρισμα, χωρίς άλλα παιδιά και με εικόνα. Όταν φτάσει λοιπόν στην εφηβεία τι θα του πεις εσύ; Αφού έτσι μεγαλώνει. Και μάλλον δεν μπορείς να πεις στο παιδί «ξέχνα ό,τι έχεις ζήσει 15 χρόνια και έλα τώρα να σε μάθω». Μα τι; Είναι δυνατόν; Δεν στέκει αυτό. Άρα θέλει δουλειά όταν το παιδί είναι μικρό. Βέβαια, έρχεται κάποιος που σου λέει «Ξέρεις, δεν μου φτάνουν τα χρήματα. Πρέπει να δουλέψει και η γυναίκα μου και εγώ και τρέχουμε και από το πρωί ως το βράδυ, και υπάρχει και μια γιαγιά που είναι κουρασμένη και ίσως προσέχει και άλλες ώρες δεν προσέχει». Και δυστυχώς το θέατρο ή ο κινηματογράφος θεωρούνται πλέον πολυτέλεια. Να πάρεις και στο παιδί ένα βιβλίο που κάνει 25 ευρώ… Έτσι ακριβώς. Είναι αλλιώτικη η καθημερινότητα. Δεν είναι ούτε θέατρο, ούτε τέχνη, ούτε τίποτα. Η καθημερινότητα είναι καθημερινότητα. Έχει έναν ρεαλισμό που σε κολλάει στον τοίχο και σου λέει άκου να δεις, ένα και ένα κάνουν δύο, τέλος. Εκεί πάνω λοιπόν τώρα το σύστημα που έβγαλε και τη γυναίκα από το σπίτι και την έχωσε στην εργασία, αυτόματα χειραγωγεί τα πάντα. Είναι, πώς να σ’το πω, ο αρχηγός πια το σύστημα. Το οποίο σύστημα δεν έχει καμία σχέση με το κράτος. Είναι πάνω από το κράτος. Οι πολυεθνικές και ό,τι είναι πάνω και από τις πολυεθνικές; Είναι πια αόρατος ο εχθρός. Σωστά είναι αόρατος γιατί όσο ήταν ορατός τον χτυπάγανε. Τώρα, σου λέει θα γίνω αόρατος. Έχει βρει λοιπόν τον μανδύα, τον βάζει και είναι αόρατος ο εχθρός. ΣΥΝΤΕΛΕΣΤΕΣ: Επιλογή, τελική μορφή κειμένων και σκηνοθεσία: Κοραής ΔαμάτηςΚούκλες-μάσκες: Ελένη ΣουμήΜουσική: Χρήστος ΚότσιΕπιμέλεια σκηνικού χώρου και κοστουμιών: Παύλος ΙωάννουΣχεδιασμός φωτισμών: Κοραής ΔαμάτηςΠαίρνουν μέρος αλφαβητικά οι ηθοποιοί: 
Φανή Γρύλλη, Αντώνης Καραθανασόπουλος, Ντίνα Κούκου 
Δημήτρης Μακρής, Σοφία Ρούβα, Γιάννης Τριαντάκης, Αναστασία ΤσούτσηΦωνές: Περικλής Μοσχολιδάκης, Κοραής ΔαμάτηςΠαραγωγή: Θεατρική Ομάδα ΑνδρομέδαΈρευνα για την επιμέλεια κειμένων: Κοραής Δαμάτης 
& Θεατρική Ομάδα ΑνδρομέδαΚαλλιτεχνική επιμέλεια προγράμματος παράστασης: Δημήτρης ΜακρήςΤυπογραφείο για την έκδοση του προγράμματος: Εκδόσεις ΚΨΜ 
Φωτογραφίες παράστασης:Χρήστος Κοτσιρέας 
Trailerπαράστασης:Πάτροκλος Σκαφίδας Η παράσταση προβάλλεται στον πολυχώρο Vault (Μελενίκου 26 Γκάζι, Βοτανικός) κάθε Τετάρτη και Πέμπτη στις 21:00 έως τις 27 Φεβρουαρίου 
Πληροφορίες-κρατήσεις: 213 0356472 / 6949534889 
(για τηλεφωνικές κρατήσεις 11:00 – 14:00 και 17:00 – 21:00)",https://thepressproject.gr/katanoise-me-i-se-katavrochthizo-mia-parastasi-gia-tin-pediki-kakopiisi-korais-damatis-synentefxi-ston-oresti-velmacho/
Culture,thepressproject.gr,Υπογραφές για τη στήριξη του Ibrahim Gökçek: «Ένας καλλιτέχνης που δεν μπορεί να τραγουδήσει για τον λαό του είναι ήδη νεκρός»,Δευτέρα 27 Απριλίου 2020,thepressproject.gr,"Αναδημοσίευση από την  Μεγαλώνει η αλληλεγγύη στον Ibrahim Gökçek και στο Grup Yorum ! Πάνω από 350 -για την ακρίβεια 368- υπογραφές καλλιτεχνών μέχρι τώρα!Καλούμε τους/τις συναδέλφους/ισσες καλλιτέχνες/ιδες να υπογράψουν το κείμενο αλληλεγγύης, στέλνοντας mail (ονοματεπώνυμο – ιδιότητα, καλλιτεχνική ομάδα ή μουσικό συγκρότημα) στο: Ο Ibrahim Gökçek , μέλος του συγκροτήματος Grup Yorum , κάνει απεργία πείνας μέχρι θανάτου , έχοντας ξεπεράσει πλέον τις 300 ημέρες αγώνα. Στις 3 του Απρίλη, η σύντροφός του Helin Bölek έπεσε μάρτυρας ύστερα από 288 ημέρες απεργίας πείνας. Ο Ibrahim Gökçek συνεχίζει αλύγιστος την απεργία πείνας, διεκδικώντας: – Να επιτραπούν οι συναυλίες τους στην Τουρκία!– Να απελευθερωθούν όλα τα μέλη του Grup Yorum και να αποσυρθούν οι δικαστικές διώξεις εναντίον τους!– Nα σταματήσουν οι έφοδοι της αστυνομίας στο Πολιτιστικό τους Κέντρο Idil και στα γραφεία τους!– Να αφαιρεθούν από τη λίστα επικήρυξης της τουρκικής «αντιτρομοκρατικής» τα μέλη του συγκροτήματος και να ακυρωθούν τα εντάλματα σύλληψης τους! Οι Grup Yorum, είναι κάτι περισσότερο από μια μπάντα: πρόκειται για ένα σύμβολο των λαϊκών αγώνων ενάντια στην καταπίεση του αστικού τουρκικού καθεστώτος. Αντιφασίστες, αντι-ιμπεριαλιστές, οι Grup Yorum είναι εδώ και τέσσερις δεκαετίες, η φωνή των φτωχών, των διωκόμενων και των αγωνιζομένων. Μια μαχητική φωνή ελευθερίας και πολιτισμού! Από το 2015 μέχρι και σήμερα οι συναυλίες του συγκροτήματος απαγορεύονται, τα μέλη του επικηρύσσονται και φυλακίζονται, τα πολιτιστικά του κέντρα δέχονται επιθέσεις από το τουρκικό καθεστώς. Οι Grup Yorum δίνουν έναν ανυποχώρητο αγώνα ενάντια στη φίμωση που τους επιβάλλεται. «Ένας καλλιτέχνης που δεν μπορεί να τραγουδήσει για τον λαό του, που δεν μπορεί να κάνει συναυλίες, θεωρείται ήδη νεκρός». Οι καλλιτέχνες και οι καλλιτέχνιδες στην Ελλάδα εκφράζουν την αλληλεγγύη τους, στον απεργό πείνας Ibrahim Gökçek!Ο Ibrahim Gökçek να ζήσει!Helin Bölek, Αθάνατη!Αλληλεγγύη στους αγωνιστές του Grup Yorum! Υπογράφουν: 1. Αγάθος Μιχάλης , Μουσικός ( Ρωγμές Band )2. Αθανασίου Θεοδώρα , Μουσικός ( Μπαμ Τρίο )3. Αϊζενστάιν Μικέλα , Μουσικός
 5. Αλαμάνου Ιωάννα , Χορεύτρια, Χορογράφος, Χοροδιδάσκαλος6. Αλεξανδροπούλου Μέλπω , Τραγουδίστρια, Ηθοποιός7. Αλευράς Κωσταντίνος Χορογράφος , Καθηγητής χορού, Ηθοποιός
 9. Αμερικάνου Έμμυ , Χορεύτρια10. Αμοιρίδης Στυλιανός , Μουσικός, Δάσκαλος Κιθάρας11. Αμπραζής Άκης , Μουσικός12. Αναγνωστοπούλου Καλλιόπη , Μουσικός13. Ανανιάδου Μίνα , Χορεύτρια14. Αναστασοπούλου Δέσποινα , Βιβλιοδέτις15. Ανδρεάδου Αναστασία , Ηθοποιός / Σκηνοθέτης16. Ανδρουλάκη Γκλόρια , Μουσικός17. Ανθίμου Ιωάννα , Ηθοποιός18. Άννινος Στάθης , Μουσικός19. Ανταμπούφη Κέλλη , Ηθοποιός20. Αντώναρου Ιωάννα , Χορεύτρια, Δασκάλα χορού21. Αντώνης Ανδρουλιδάκης , Μουσικός22. Αντωνοπούλου Κατερίνα , Visual Artist23. Αντωνοπούλου Παναγιώτα , Eικαστικός24. Απόστολος Παπαβασιλείου , Μουσικός
 26. Αραμπατζής Στάθης , Mουσικός27. Αρβανίτη Έλενα , Ηθοποιός(Μουσικό συγκρότημα)29. Αχιτζάνοβα Ανδριάνα, Μουσικός30. Βαλιάκας Γιώργος , Tραγουδοποιός31. Βαμβουκλή Μαρίζα , Μουσικοπαιδαγωγός32. Βαρβέλης Μιχαήλ , MC ( SXO Rationalistas )33. Βαρελάς Τάκης , Ζωγράφος34. Βαρώνου Ραφαηλία , Ποιήτρια, Μεταφράστρια35. Βασιλακάκης Νάσος , Σκιτσογράφος36. Βενιαμίν Γιάννης , Τραγουδιστής, Μουσικός,Τραγουδοποιός(Μουσικό Συγκρότημα)38. Βρανίτσα Κλειώ , Εικαστικός39. Βραχνός Ευάγγελος , Μουσικός40. Γαστεράτος Αλέξανδρος , Μουσικός41. Γεβετζή Κατερίνα , Χορεύτρια42. Γεωργακάκης Μάρκος , Μουσικός43. Γεωργίου Ελίνα , Μουσικός44. Γιαϊλαλί Γιάννης-Βασίλης , Συγγραφέας45. Γιακουμάκης Νίκος , Μουσικός46. Γιαννακούλιας Αλέξανδρος , γραφίστας47. Γκαΐλας Χρήστος , Μουσικός/Μπασίστας48. Γκελαμέρης Ντίνος , Ηθοποιός(μουσικό συγκρότημα)50. Γκούντα Νικολέττα , Μουσικός51. Γκούντρα Άννα , Ηθοποιός, Σκηνοθέτης52. Γκουσδουβά Μαριάννα , Storyteller53. Γουρουντή Ανθή , Εκπαιδευτικός μουσικής54. Γραμμένος Σπύρος , Τραγουδοποιός
 56. Γυφτάκης Στάθης , Συνθέτης57. Δασκαλάκη Ειρήνη , Μουσικός, Κοινωνιολόγος58. Δασκαλοπούλου Ίριδα , Ηθοποιός59. Δεληβοριάς Φοίβος , Τραγουδοποιός60. Δεμιρτζή Ελισάβετ , Ηθοποιός61. Δέμκα Στραυρούλα , Ηθοποιός62. Δεντάκης Νίκος , Σκηνογράφος63. Δεντάκης Παντελής , Σκηνοθέτης, Ηθοποιός64. Δερεμπέ Μαρία , Θεατρολόγος65. Δεσποινίς Τζένη , Τραγουδίστρια, Μουσικός66. Δημήτρης Κίτσος , Ηθοποιός67. Δημητριάδης Δημήτρης , Μουσικός68. Δούμπου Μαριέλα , Ηθοποιός69. Ελέζι Φατιόν , MC, Renovatio70. Ελευθερίου Γρηγόρης – Μουσικός / Συνθέτης71. Ζαμάνη Ματούλα , Τραγουδοποιός, Τραγουδίστρια72. Ζιρώ Άλκηστις , Ηθοποιός73. Ζούμπα Δώρα , Χορεύτρια, Χορογράφος74. Ζουρνής Νίκος , Τραγουδοποιός75. Ζυγομαλά Αριάδνη , Ηθοποιός, Τραγουδίστρια76. Ζωγράφος Βαγγέλης , Μουσικός77. Ζώης Γιώργος , Σκηνοθέτης78. Θανόγλου Μαργαρίτα , Στιχουργός
 80. Θεοδωρακάκος Γιώργος , Μουσικός, Κοντραμπασίστας81. Θεοδωρίδης Χρήστος , Σκηνοθέτης – Η Ορχήστρα των Μικρών Πραγμάτων82. Θωμόπουλος Βασίλης , Σκηνοθέτης83. Ιγνατιάδης Βλαδίμηρος , Χορευτής84. Ιορδανίδου Αλεξάνδρα , Κουκλοπαίκτρια85. Ιωάννου Αικατερίνη , Μουσικός86. Ιωάννου Αλέξης , Mουσικός ( The Burger Project )87. Καλαβριανός Γιάννης , Συγγραφέας-Σκηνοθέτης88. Καλαϊτζάκη Εύα , Μουσικός89. Καλογερόπουλος Ηρακλής , Μουσικός90. Καλπενίδου Δέσποινα , Κουκλοπαίκτρια91. Κάλφας Ζήνων , Εικαστικός92. Κανελλοπούλου Αθανασία (Μουσικό Σχήμα Κανελόριζα )93. Καραΐσκου Χρύσα , Μουσικός94. Καρακόκκινος Ανδρέας , Ποιητής95. Καραμάνος Άκης , Μπασίστας96. Καριώτη Βάσω , Μουσικός97. Καριώτης Νίκος , Συνθέτης98. Καρρά Κάντυ , Χορεύτρια99. Καστανιάς Δημήτρης , Ηθοποιός100. Κατερίνα Τίγκα , Θεατρολόγος101. Κατσιναβάκη Αναστασία , Λυρική τραγουδίστρια, Hip Hop Group103. Κεμίδης Θεόδωρος , Εικαστικός104. Κεχαγιόγλου Χρυσούλα , Μουσικός105. Κιτσικόπουλος Μάνος , Μουσικός, Πιανίστας106. Κλάδη Μαρίνα , Χορεύτρια107. Κλαπάκης Μανούσος , Μουσικός108. Κοκοβλής Νικόλας , Φωτογράφος109. Κοντογεώργης Χρήστος , Ηθοποιός110. Κότσαλη Xαρά , Χορεύτρια111. Κότσυφας Θεόδωρος , Μουσικός112. Κουγέα Οδέττη , Συντηρήτρια έργων τέχνης / Σκιτσογράφος113. Κουκαλάνι Βασίλης , Ηθοποιός / Σκηνοθέτης114. Κούμουλη Δανάη , Εικαστικός115. Κουρλής Λουκάς , Μουσικός116. Κουρόγλου Χαρίδημος , Μουσικός, Δάσκαλος117. Κουρούπη Βαλέρια , Ηθοποιός118. Κουρτέση Βανέσσα , Mουσικός, Τραγουδίστρια119. Κουρτσούνης Πάνος , Μουσικός120. Κουτσουμπέλη Χλόη , Συγγραφέας121. Κοφοδήμος Τάσος , Μουσικός122. Κοψιδά Μαρία , Μουσικός123. Κρατσιώτης Γιάννης , Μουσικός124. Κρεμαστά Πωλίνα , Χορεύτρια, Χορογράφος125. Κυπριώτης Αλέξανδρος , Συγγραφέας, Mεταφραστής126. Κυριακίδης Κορνήλιος , Μπασίστας, Μέλος των King Garcia127. Κυριακίδης Νίκος , Ποιητής128. Κυρίδης Λεωνίδας , Μουσικός129. Κωνσταντινίδης Χρύσανθος , Σκηνοθέτης-Φωτογράφος130. Κωνσταντίνος Σκουρλής , Συνθέτης131. Κωνσταντίνου Ανδρέας , Ηθοποιός132. Κωστάκης , Σκίτσα, Cartoonist133. Κώστας Μπάρας , Σκηνοθέτης/Ηθοποιός134. Κωστίκου Κωνσταντίνα , Μουσικός Hip Hop135. Κωστοπούλου Αλεξάνδρα , Χορεύτρια, Καθηγήτρια Χορού136. Λαδόπουλος Γιώργος , Μουσικός137. Λαζαρίδου Τάνια , Αγιογράφος138. Λάζος Κωνσταντίνος , Μουσικός
 140. Λιτητάρη Μαργαρίτα , Τραγουδοποιός141. Λίχνος Κωνσταντίνος , Λογοτέχνης142. Λυκόγιαννη Αγγελίνα , Θεατρολόγος143. Μαγαλιός Στέλιος , Τραγουδιστής, ( Sober On Tuxedos )144. Μακρή Αρχοντία , Χορεύτρια, Εθνοχορολόγος145. Μακρής Άγγελος , Μπασίστας ( Cynical Ants )146. Μακρής Αλέξανδρος , Μουσικός147. Μακρής Σταύρος , Μουσικός148. Μακρολειβαδίτη Αρετή , Πλήκτρα, ( ΡΕΥΜΑ 102 )149. Μαμωλης Θεολόγος , Τραγουδοποιος150. Μάνεσης Λίνος , Ηθοποιός151. Μανιάτης Παναγιώτης , Συγγραφέας152. Μανιώτη Έλλη , Κουκλοπαίκτρια153. Μανόλης Λιανής , Μουσικός / Συνθέτης154. Μαξούρη Χριστίνα , Ηθοποιός, Ερμηνεύτρια155. Μαργούδη Μαβιάνα , Εικαστικός156. Μαρέ Ιωάννα , Εναέρια Ακροβάτης ( Ομάδα ΚΙΡΚΟ )157. Μαρίνα Σασλή , Χορεύτρια158. Μαρκά-Μπονισέλ Άννα , Performer159. Μαρκόπουλος Στάθης , Κουκλοπαίκτης ( Αγιούσαγια )160. Μάρκου Βασιλική , Εκπαιδευτικός Μουσικής161. Μαστορίδου Δήμητρα , Τραγουδοποιός162. Ματθαίος Γιουρτζόγλου , Συγγραφέας, Ραδιοφωνικός Παραγωγός163. Μαυρίδης Θοδωρής , Zωγράφος164. Μαυροματάκης Μανώλης , Ηθοποιός165. Μαχαίρας Αλέξιος , Μουσικός166. Μεϊτανίδου Έρση , Μουσικός167. Μεϊχανετσίδης Στέφανος , Μουσικός168. Μηλιού Κική , Σκηνογράφος, Ενδυματολόγος169. Μητσογιάννη Δήμητρα , Performer170. Μίλλα Αδαμαντία , Φωτογράφος171. Μιμίδης Αλέξανδρος , μουσικός172. Μιχάλαρου Κατερίνα , Ζωγράφος173. Μιχαλάτος Χρήστος , Μουσικός ( The Last Drive, Spiral Drift, Electric Bulbs of Death )174. Μοαχοβούδης Παναγιώτης , Μουσικός175. Μόσχου Μαρία , Δασκάλα χορού176. Μουρούτσος Στέφανος , Μουσικός177. Μούτσιος Δημήτρης , Μουσικός178. Μπακλατζής Πρόδρομος , Μουσικός179. Μπακογιάννης Κωνσταντίνος , Μουσικός / Μουσικολόγος180. Μπαλλάς Σωτήρης , Τραγουδιστής, Μουσικός181. Μπαξεβάνη Σόνια , Μουσικός182. Μπιρμπίλη Ελένη , Συγγραφέας183. Μπούρας Δημήτρης , Ηθοποιός184. Μπουσμαλή Ελένη , Τραγουδοποιός, Μουσικός185. Μπούτσικος Βασίλης , Ηθοποιός186. Μυλωνάς Ιωάννης , Μουσικός ( The Jet Black )187. Μύρκου Τατιάνα , Χορογράφος188. Μυστακίδης Δημήτρης , Μουσικός(Μουσικό Συγκρότημα)190. Νικολαΐδου Σοφία , Τραγουδίστρια ( One Drop Forward band )191. Νικολάου Αργύρης , Κιθαρίστας192. Νικολετόπουλος Σάκης , Μουσικός193. Νικολοπούλου Λαμπρούλα , Γραφίστρια194. Νινίκας Δημήτρης , Λαουτιέρης195. Νονης Αδριανός , Μουσικός, Συνθέτης, Τραγουδιστής196. Νούσκας Βαρελάς Αλέξανδρος , Χορευτής197. Νταβέλης Μάριος , Μουσικός ( Fundracar )198. Ολίνα Γεωργουλοπούλου , Τραγουδίστρια
 200. Παλαμάρης Αντώνιος , Μουσικός201. Παλούμπης Γιώργος , Σκηνοθέτης202. Πανάγου Mυρτώ , ηθοποιός203. Παπαγεωργίου Γιάννης , Τραγουδοποιός, Μουσικός204. Παπαγεωργίου Κωνσταντίνος , Κιθαρίστας205. Παπαδημητρίου Παναγιώτα , Ηθοποιός206. Παπαδόντας Στέλιος , Μπασίστας, Μέλος του γκρουπ Γιώργος Βαλιάκας και Ιδανικοί207. Παπαδοπούλου Ζωή Αναστασία , Ηθοποιός208. Παπαδοπούλου Μαρία , Χορεύτρια, Νηπιαγωγός209. Παπαθεμελή Αγγελική , Ηθοποιός210. Παπαθύμνιος Κωνσταντίνος , Μουσικός211. Παπαϊωάννου Γιώργος , Μουσικός212. Παπαϊωάννου Ελένη , Χορογράφος, Performer ( Ομάδα A(r)CT: art can act )213. Παπακωνσταντίνου Κώστας , Σκηνοθέτης / Ηθοποιός214. Παπαλέξης Λάμπρος , Τραγουδοποιός215. Παπαπαναγιώτου Αριάδνη , Χορεύτρια216. Παπατρέχα Βιργινία , Συγγραφέας217. Παράγοντας 405 , MC, Μέλος του Blaq, Raw Art218. Παρασκευοπούλου Σοφία , Εικαστικός219. Πασχαλίδου Μαρία , Χορεύτρια220. Πατσιάνη Κατερίνα , Ηθοποιός221. Παυλίδου Ευδοκία , Συγγραφέας222. Πελεκάνος Απόστολος , ηθοποιός/σκηνοθέτης223. Πένθιμος / Clown , Raps & Beatmaking224. Πεντερίδου Σοφία , Δασκάλα μουσικής225. Πέππα-Τριαντάρη Ναυσικά , Χορεύτρια, χορογράφος, δασκάλα χορού.226. Περδίκη Μαρία ( Jammaroots ), Μουσικός/Τραγουδοποιός227. Περιβολάρης Πάνος , Τραγουδιστής ( Final Act )228. Πέτρου Κική , Μουσικός229. Πίττα Τατιάνα Άννα , Ηθοποιός230. Πόλου Μαρίνα , Σχεδιάστρια231. Πολυζωάκης Θεμιστοκλής , Συγκρότημα TARAB(Συγκρότημα)233. Ράγκναρ Κασάπης Ανδρέας , Ζωφράφος234. Ραμαλη Χαρά , Ηθοποιός(Συγκρότημα)236. Ρεζάρτα Κρουγια , Μουσικός
 238. Ρηγόπουλος Κίμων , Ηθοποιός, Ποιητής239. Ροντογιάννης Παναγιώτης , Μπασίστας ( PENNY DREADFUL )240. Ρουμελιώτης Σταύρος , ( Usurum )241. Ρούσσος Πέτρος , Μουσικός, Mέλος Νomadesartcore242. Ρουχάτζε Μαριάμ , Ηθοποιός243. Σαββάκη Θεοδοσία , Ηθοποιός, Θεατροπαιδαγωγός244. Σαμοΐλης Σπύρος , Μουσικοσυνθέτης245. Σαράκης Νίκος , Ηθοποιός246. Σαρηγιάννης Νίκος , Μουσικός247. Σαρηγιαννίδης Κοσμάς , Μουσικός248. Σιαμανδούρας Σωτήρης , Συγγραφέας, Μεταφραστής249. Σκιαδοπούλου Δήμητρα , Εικαστικός250. Σουρή Μαριλένα , Μουσικός251. Σούτου Φαίδρα , Χορογράφος(hip hop συγκρότημα)253. Σταθόπουλος Παναγιώτης , Ηθοποιός254. Σταυρακοπούλου Ειρήνη , φωτογράφος255. Στουρνάρα Έλσα , Μουσικός256. Στρούμπος Σάββας , Σκηνοθέτης, Ομάδα Σημείο Μηδέν257. Στυλιανίδη Αναστασία , Ηθοποιός258. Στυλιανού Φρόσω , Μουσικός, Τραγουδίστρια259. Συμεού Μαρίνα , Ηθοποιός260. Συσκάκη Ειρήνη , Μουσικός261. Σωκράτη Μαρίνα , Ηθοποιός262. Σωκράτους Έλενα , Σκηνοθέτις263. Ταξιάρχη Ελπίδα , Θεατρική ομάδα ΕΜΠ264. Τερζοπούλου Καλλιόπη , Μουσικός
 266. Τζανής Ιωάννης , Μπουζουκτσής267. Τζεβελέκος Θεοφάνης , DJ268. Τζιαντζή Μαριάννα , Συγγραφέας269. Τζουτζίδης Φίλιππος , Στιχουργός271. Τζωρτζάκης Χάρης , Ηθοποιός272. Τόλιος Πάνος , Μουσικός273. Τρίκκα Μαργαρίτα , Χορεύτρια/ Χορογράφος(μουσικό συγκρότημα)275. Τσακνάκης Νικόλαος , Μουσικός276. Τσαλή Κλεοπάτρα , Εικαστικός277. Τσαουσάκη Ελένη , Μουσικός278. Τσιάπαλης Αντώνης , Μουσικός279. Τσιφτσή Βασιλική , Δασκάλα, Μουσικός280. Τσιφτσής Παναγιώτης , Μουσικός281. Τσίχλα Ιφιγένεια (Εργαστήριο κατασκευής κούκλας)282. Τσόγκας Σώτος , Μουσικός283. Τσουλουχά Μαργαρίτα , Εικαστικός284. Τσουμάνη Χρύσα , Σκηνοθέτης, Ηθοποιός, Δασκάλα285. Τσούμος Ζαχαρίας , Λυρικός τραγουδιστής Εθνικής Λυρικής Σκηνής286. Τυπάλδος , Ποιητής 289. Φάμπα Εύα , Σολίστ και Καθηγήτρια κιθάρας290. Φασούλα Αγάπη , Μουσικός291. Φειδάκη Ελένη , Τραγουδίστρια ( Αθηναϊκή Κομπανία )292. Φιλίππου Φ. Πέτρος , Εικαστικός293. Φιλοπέλου Γιώργος , Mπασίστας / Mother Turtle294. Φίλος Στέφανος , Μουσικός, Μέλος EletroBalkana, Hybridian
 296. Φρέρης Γεώργιος , Ηθοποιός297. Φυλακτός Ηλίας , Συνθέτης
 299. Φωτάκη Νάντια , Σκηνοθέτης300. Φωτόπουλος Δημήτρης , Μουσικός301. Χαιρέτη Στέλλα , Ποιήτρια302. Χαλάτσης Γιάννης , Μουσικός303. Χαλντούπης Νικόλαος , Sound designer304. Χανιωτάκης Κώστας , Μουσικός305. Χανός Γιώργος , Συνθέτης306. Χαρκούτσης Γιάννης , Γραφίστας και Μουσικός παραδοσιακών κρουστών307. Χατζηαγγελάκης Σπύρος, Ηθοποιός308. Χίνος Γιάννης , Μουσικός309. Χλωρός Γιώργος , ντράμερ ( ANFO, Snails )
 311. Χριστοδούλου Τερέζα , Θεατρολόγος – Δασκάλα Χορού312. Χρονοπούλου Άννα , Μουσικός313. Χρονοπούλου Δάφνη , Συγγραφέας, Ποιήτρια314. Χρύσα Βαλσαμάκη , Εικαστικός315. Χρυσοστομίδου Βασιλική , Συγγραφέας316. Ψωμά Κωνσταντίνα , Ηθοποιός-Σκηνοθέτης317. Alatli Lale , Μεταφράστρια, Διερμηνέας318. Alemdar Hassan , Μουσικός319. Alma De Nino , Ζωγράφος320. Anser , Hip-Hop Artist321. Arrando Amiguet Daniel , ( Ομάδα kirko )
 , Θεατρική Ομάδα327. Bar George , Μουσικός328. Bauer Maryon , Σχεδιάστρια, Χειροτέχνης , Hip Hop συγκρότημα332. Dine Doneff , Μουσικός (Αυτοοργανωμένη Θεατρική Ομάδα), (Συγκρότημα)
 338. Grabocka Andi , Σκηνοθέτης342. Johnie Thin , Μουσικός(Άννα Ζούμπα, Δώρα Ζούμπα, Εύη Ζούμπα)344. Kratidi Rodama , Μουσικός, Χορευτική Ομάδα(μουσικό συγκρότημα), Puppet theatre351. MC Yinka , Τραγουδιστής, Performer352. Nick Fysakis , Μουσικός, Θεατρική ομάδα – culture group, (Συγκρότημα)355. Pipart Jasmine , Graphiste(ομάδα χορού), Μουσικό Συγκρότημα 363. Todorovic Aleksandar , ( Apeiron band )
 , Μουσικό Συγκρότημα
 367. Vito Fotis , Μουσικός, Δάσκαλος, Hip Hop Συγκρότημα",https://thepressproject.gr/ypografes-gia-ti-stirixi-tou-ibrahim-gokcek-ke-tou-grup-yorum-enas-kallitechnis-pou-den-bori-na-tragoudisi-gia-ton-lao-tou-pou-den-bori-na-kani-synavlies-ine-idi-nekros/
Culture,thepressproject.gr,"Mε τον Ηλία Ζάικο, επί του Προσωπικού",Σάββατο 21 Δεκεμβρίου 2019,thepressproject.gr,"Ο πρώτος φίλος που έκανα στο Παραρλάμα ήταν ο Νίκος ο Στεφανίδης, ο μπάρμαν που με ανεχόταν να τον φωνάζω «Πηνελόπη» – βλέπεις, ήταν πάντα εκεί, πίσω από το μπαρ, καλοδιάθετος, με το πείραγμα έτοιμο και την πιο αντιεμπορική τακτική: αν δεν είχα μία, κερνούσε τις μπύρες. Και με φώναζε Γιαννάκη, ποτέ Οδυσσέα. Τον Ηλία τον γνώρισα λίγο πιο μετά- ήταν μονίμως στη σκηνή, έμοιαζε αυστηρός, κι άργησα κάπως να ανακαλύψω  πως, μαζί με αυτό το τεράστιο ταλέντο, είχε μια ακόμη πιο τεράστια καρδιά: Μας ήξερε με τα ονόματά μας. Μας διέκρινε μες στο κατάμεστο μαγαζί. Έπαιζε για μας- τον καθένα από μας-, ήξερε τι αγαπούσαμε. Δε θα το θυμάται. Όμως, οφείλω να το διηγηθώ, για μένα είναι στιγμή αξέχαστη στη ζωή μου – ακόμη δεν είμασταν φίλοι και ακόμη μπορούσα άσκεφτα να επαφίομαι στην καλοσύνη των ξένων. Είχα χωρίσει, ήμουν λιώμα, είχα περάσει τη μέρα στην παραλία, έκοβα βόλτες με τα μάτια να τρέχουν, καθόμουν και δεν άντεχα, σηκωνόμουν και δεν άντεχα, δεν ήθελα με τίποτε να πάω σπίτι… ήθελα μόνο να νυχτώσει, να πάω στο  Παραρλάμα , και, πως μου είχε κολλήσει, το μουρμούριζα όλη μέρα, να ακούσω το  sittin’ on the dock of the bay . Είχαν τελειώσει το σετ τους, ούτε θυμάμαι πως έφτασα κοντά στον Ηλία, και το ζήτησα. Θυμάμαι μόνο πως το μαγαζί ήταν άδειο, να είμασταν τρεις τέσσερις με το ζόρι, είχαν μαζέψει όργανα, είχαν βγει μπρίζες. Του ζήτησα το τραγούδι, λοιπόν. Δεν ξέρω αν είδε, τι είδε. Δεν απάντησε καν. Γύρισε, έβγαλε μια κλασσική και κάθησε στην άκρη του πάλκου. Και μου τραγούδησε. Με την ίδια τρυφερή λάμψη που έχει ακόμη στα μάτια. Κάπως έτσι χτίζονται οι λαϊκές μνήμες, κάπως έτσι φτιάχνουμε τους προσωπικούς μας μύθους. Όπως το Παραρλάμα και οι Blues Gang – μετέπειτα Blues wire – που όντας προσωπικός μύθος τόσων πολλών από μας, τώρα έχει περάσει στο χώρο του θρύλου. Στο Παραρλάμα, μια ολόκληρη μουσική γενιά, τραγουδήσαμε, ουρλιάξαμε, γελάσαμε, κλάψαμε, μεθύσαμε, ερωτευτήκαμε, και, φυσικά, λατρέψαμε τα Blues, με πρωτομάστορα τον  Ηλία Ζάικο . Τον Πατριάρχη του Μπλουζ στην Ελλάδα, για να χρησιμοποιήσω τη συνήθη δημοσιογραφική έκφραση γι’ αυτόν. Τον αγαπημένο μου φίλο. Που δέχεται να μου μιλήσει λίγο πριν κατέβη Αθήνα, για μια ακόμη  συναυλία στο Κύτταρο , με τρεις γενιές να γεμίζουν την αίθουσα, ως συνήθως, και λίγο μετά από την κυκλοφορία του  καινούριου του δίσκου , Keep what I Got. Σε/σας γνώρισα τη δεκαετία του ’80 στο Παραρλάμα. Είσασταν οι δύο ογκόλιθοι του μπλουζ, η μπάντα και το μαγαζί, όχι μόνο στη Θεσσαλονίκη, σε όλη τη χώρα. Θέλω να θυμηθείς για μας εκείνη την περίοδο, εκείνο το μαγαζί και τους ανθρώπους του. Γιατί είσασταν σημαντικό κομμάτι της πιο θρυλικής περιόδου της ελληνικής μουσικής σκηνής, στην πόλη που ήταν η καρδιά της. Οι άνθρωποι είναι τελικά εκείνοι που χαρακτηρίζουν χώρους και καταστάσεις, λιγότερο η περισσότερο. Το  Παραρλάμα  ξεκίνησε από μια παρέα φίλων για «να βγάλουμε τον χειμώνα» – όπως λέγαμε. Η μπάντα μας θα παίζει, ο Τσακαλίδης (Γιώργος) με την πείρα που κουβαλάει από την δισκογραφική του εταιρεία ΑΝΟ ΚΑΤΟ θα φροντίσει διάφορα τεχνικά – πρακτικά, ο Στεφανίδης (Νίκος) με τις γνώσεις του ως μπάρμαν ποτά και άλλα, ο Νώντας (Ερκέκογλου, μαζί στους Blues Gang) με τον Γιάννη (Αδαμόπουλο) γενικών καθηκόντων κι από κοντά αρκετοί ακόμα φίλοι – να με συγχωρέσουν που δεν τους αναφέρω ονομαστικά. Ο καθένας έκανε εκείνο που ήξερε και μπορούσε, επειδή το λαχταρούσε όμως, όχι γιατί ήταν δουλειά. Το μαγαζάκι αυτό υπήρξε η σπίθα που τρεμόπαιξε αρχικά, φούντωσε αργότερα και τελικά οδήγησε στη δημιουργία του Μύλου (και αργότερα και άλλων χώρων), πυρκαγιά αληθινή, πολιτιστικός οργασμός, σημείο αναφοράς για την πόλη και τους ανθρώπους της. Πολλά γίνονταν τότε, όλα όμως φιλτράρονταν μέσα από ψυχές διψασμένες, εν πολλοίς αγνές και δημιουργικές. Έχω ταξιδέψει σε αμέτρητες γωνιές της χώρας, παντού βρήκα ανθρώπους να μου μιλάν και να θυμούνται το Παραρλάμα. Αληθινά απίστευτο – όσο και συγκινητικό. Παρά το χρόνο και την απόσταση, όταν θυμάμαι εκείνη τη Θεσσαλονίκη, και δεν το λέω γεροντίστικα ελπίζω, το λέω ως μέλος και παρατηρητής, επιμένω ότι η μουσική ήταν ότι πιο ενωτικό υπήρχε. Ήταν εποχή που εσείς παίζατε στο Μύλο, ο Ντουνούσης έβαζε μουσική στο Λούκυ, ο Αγγελάκας έβαζε μουσική στο Berlin, εγώ στο Φλου, δίπλα παίζαν οι Mushrooms και οι Noise Promotion  [γειά σου Αλέξη, φιλιά Μπαντούκ μου!] , στην Καλαμαριά ήταν εκείνο το μαγαζί που είχε όνομα αυτοκινήτου – δε θυμάμαι ποιού – και μάζευε την απο κει μουσική νεολαία με πολύ ωραίες dj μουσικές, στα δυτικά τα ίδια… και όλοι οι άνθρωποι που ακούγαμε μουσική εδώ ή εκεί, χαμογελούσαμε στο δρόμο ο ένας στον άλλο. Μια συνομωσία της μουσικής, έτσι σώζεται μέσα μου. Πως τα θυμάσαι εσύ; Και, τι κερδίσαμε και τι χάσαμε, μες στο χρόνο, από όλα αυτά; Είναι δύσκολο να έχω αντικειμενική ματιά, καθότι υπήρξα κομμάτι των εξελίξεων. Προσωπικά, όλα εκείνα τα χρόνια τα θυμάμαι τυλιγμένα μέσα σε μια θολούρα, όλα κινούνταν υπερβολικά γρήγορα, η αδρεναλίνη στα κόκκινα μονίμως. Δεν ήταν όλα ρόδινα, κάποιες φορές υπήρχαν γερά ζόρια σε πολλά επίπεδα, δεν είμασταν όλοι φίλοι μεταξύ μας, μερικές φορές ζήλιες και αντιπαλότητες ξεπρόβαλλαν με ασχήμια, όλα όμως κυλούσαν σε ονειρικά επίπεδα, σε όποια γωνιά και να έστριβες υπήρχε κάτι ενδιαφέρον, κάποιος γνωστός, μια πρόκληση. Όλα και όλοι όμως ζούσαμε κυκλωμένοι από αυτή τη μαγική αχλή, μάλλον επειδή βρισκόμασταν στα σύννεφα, πεινασμένοι για ζωή και εμπειρίες, αθάνατοι εικοσάρηδες. Ο καθένας είχε τον δρόμο του και συχνά αυτοί οι δρόμοι τέμνονταν, ανοίγοντας νέα μονοπάτια, χαράσσοντας καινούργιες παρακάμψεις, σχεδιάζοντας μονοπάτια που λαχταρούσαν να πατηθούν. Ποτέ δεν ένοιωσα πως έχασα κάτι εκείνα τα χρόνια, μόνο κέρδισα. Σε ξανάδα 30 χρόνια μετά, λάιβ, στα Ζαγόρια, με το Γάκη έκτακτη συμμετοχή, με τον Ζήση εκεί πάντα, και ήταν σα να μην άλλαξε τίποτε – με σας, στη μπάντα, εννοώ και με αυτή την σύνδεση με το κοινό που καταφέρνεις, κι ας είμασταν σε μια ηπειρώτικη πλατεία. Ποιό είναι αυτό δώρο, αυτή η ευλογία, που σας κρατάει το ίδιο ζωντανούς, το ίδιο ακέραιους και το ίδιο παρόντες; και μη μου πεις «η ίδια η μουσική» – κι αυτή που εγκαταλείπουν, γυρνάνε σπίτι, χάνουν τον ενθουσιασμό τους, καταντούν σαββόπουλοι, την ίδια αγάπη για τη μουσική έχουν. Ο Σωτήρης (Ζήσης) είχε πει σε μια συνέντευξη: «ξεκινήσαμε να παίζουμε μουσική, όχι μουσικά όργανα». Σε καλλιτεχνικό επίπεδο, όλοι όσοι πέρασαν από το γκρουπ, ήσαν βαθιά μουσικόφιλοι, η αναζήτηση και η ακρόαση μουσικής ήταν απόλυτη προτεραιότητα, οξυγόνο για τη ζωή μας. Με τα χρόνια μας βοήθησε να φιλοσοφήσουμε την ύπαρξη και τη στάση μας, να διαμορφώσουμε καθαρή ματιά, να εξελίξουμε την αισθητική μας και να πιστέψουμε στους εαυτούς μας. Αυτό, μαζί με την τύχη που είχαμε να προερχόμαστε από συγκροτημένες οικογένειες με καλούς και φιλειρηνικούς ανθρώπους, μας χάρισε αρχές και συνείδηση στην πορεία μας και πάθος για τη διαδρομή. Έχουμε στέρεες βάσεις, δουλέψαμε και πολύ και τελικά αντέξαμε. Η μουσική μας χάρισε τη ζωή όπως την ξέρουμε, δεν περνάει από το μυαλό μας να την χρησιμοποιήσουμε ως όπλο η μοχλό πίεσης, επιβολής και ψευτομαγκιάς. Σεβόμαστε τον ακροατή όπως τους εαυτούς μας και θέλουμε να χαρεί όπως εμείς στο πάλκο. Και είναι τόσο απίστευτα ζωογόνο το να παίζουμε, θαρρώ πως θα πέθαινα τη στιγμή που θα σκεφτόμουν να τα παρατήσω. Ανήκετε, μαζί με τους  , στην σπάνια κατηγορία εκείνων που πήραν μια «ξένη» μουσική, την έκαναν δική τους, την παρέδωσαν σε όλους μας και γίναν αποδεκτοί από ένα κοινό, που πια διατρέχει όλες τις ηλικίες. Ξέρω πως είσαι πάντα νέος, αλλά, υπάρχουν στιγμές που νοιώθεις δάσκαλος; ίσως και καθηγητής πια; Μπα, θα ολοκληρώσω την παρουσία μου στη γης ως μαθητής. Δοκίμασα πάντως στο παρελθόν, κάτι φεγγάρια μάλιστα ήμουν και υπεύθυνος μοντέρνου τμήματος σε ωδείο, με μισθό, ένσημα και προοπτικές. Απέτυχα. Ίσως επειδή είμαι αυτοδίδακτος – αλλά και φύσει απείθαρχος, αντιδραστικός και τσαπατσούλης, ποτέ μου δεν κατάλαβα τι σημαίνει συνεπής και τακτική μελέτη, οργάνωση και μάθηση βήμα βήμα. Αισθανόμουν ιδιαίτερα άβολα όποτε έκανα μαθήματα, πρώτα γιατί σε πολλές περιπτώσεις θεωρούσα πως εκείνοι που γύρευαν τη γνώση μου ήσαν καλύτεροι από μένα κι έπειτα γιατί μου φαίνονταν πως παίρνω τσάμπα χρήματα από τα παιδιά, σαν να τα εκμεταλλευόμουν. Γι αυτό μάλλον μου αρέσουν πολύ τα σεμινάρια, εκεί μπορώ σε δυο ώρες να μιλήσω, να αναλύσω πως σκέφτομαι και να συζητήσω με τους συμμετέχοντες σαν ίσος προς ίσον. Υπάρχουν άνθρωποι που έρχονται να σου μιλήσουν, να σου πουν τι έκανες γι αυτούς χωρίς να το ξέρεις; νέοι μουσικοί; θα μου πεις ιστορίες; Ναι, βέβαια! Δεν υπάρχει πιο ολοκληρωμένο συναίσθημα χαράς από αυτό. Πιτσιρικάδες που μου μιλάν στον πληθυντικό και μου λεν πως ανακάλυψαν το μπλουζ από τη μπάντα ή ξεκίνησαν κιθάρα εμπνευσμένοι από το δικό μου παίξιμο. Ένας πολύ καλός μου φίλος μου έχει πει: «α, ρε Λιάκο, ξέρεις πόσες φορές ξεκίνησα από το μπαρ να έρθω να σου μιλήσω και στη μέση της απόστασης γυρνούσα πίσω;». Τώρα τα θυμόμαστε και γελάμε, είναι όμως ενδεικτικό των συναισθημάτων που κυριαρχούνε πολλούς σε τέτοιες στιγμές αλλά και της εντύπωσης που μπορεί να δώσω άθελα μου. Ένα από τα κορυφαία που έμαθα από φίλο ήταν το εξής. Με πλησιάζει διατελών εν ευθυμία και μου λέει: «το ξέρεις πως εσύ είσαι η αιτία που γεννήθηκε το παιδί μου;»! Μου εξομολογήθηκε λοιπόν πως πολλά χρόνια πριν, όταν ακόμα δεν γνωριζόμασταν, ήρθε με τη γυναίκα του σε συναυλία μας, πέρασαν δε τόσο καλά και είχαν τέτοια έξαψη που με το που γύρισαν σπίτι αγαπήθηκαν με τόση θέρμη που εκείνο το βράδυ έγινε η σύλληψη! Έμεινα άφωνος, δεν ήξερα τι να πω. Να είναι καλά εύχομαι όλοι τους. Έχεις παιξει με μπλουζ θρύλους, έχεις μιλήσει με ανθρώπους που είναι ο καθένας ολόκληρη ιστορία. Ποιούς θυμάσαι πιο γλυκά και γιατί; Μπορώ να πω πολλά ονόματα αλλά θα αρκεστώ σε ένα: Louisiana Red. Ο Ρεντ υπήρξε για μένα φίλος, αδελφός και πατέρας. Τον έζησα κατά διαστήματα για είκοσι περίπου χρόνια, τον αγάπησα με τον πιο αγνό τρόπο που μπορεί να υπάρξει. Ήταν ένα παιδί, ένας συγκλονιστικός άνθρωπος, μια αξιολάτρευτη προσωπικότητα. Μαζί του με έδεσε για τα καλά κι ένα ακόμα συμβάν. Είχε περίπου την ηλικία του μπαμπά μου, όταν πέθανε, σε διάστημα λίγων ημερών, οργανώθηκε μια συναυλία στην Αθήνα (με την Άντζελα Μπράουν) για να τιμήσουμε τη μνήμη του. Την προηγούμενη της εκδήλωσης, έθαψα τον πατέρα μου στο χωριό. Με αβάσταχτο πόνο αλλά ταυτόχρονα συνειδητοποίηση και εσωτερική φλόγα που μαίνονταν, κατέβηκα την επόμενη μέρα στην πρωτεύουσα και το βράδυ έπαιξα για δυο πατεράδες. Νοιώθουμε πολλές φορές ότι τα μπλουζ έρχονται από πολύ μακρυά, όμως, αν το σκεφτείς, ένας αιώνας είναι και, όσοι είμαστε στην τρίτη εφηβεία μας, εσύ ειδικά λόγω και των ανθρώπων που γνώρισες, προλάβαμε την πρώτη γενιά, τους πατριάρχες και τις μητέρες μας, ζωντανή. Πόσο ο πολιτικός χαρακτήρας των μπλουζ – όχι ο στιχουργικός, η ίδια η πολιτιστική ρίζα τους- προσφέρει, λες, σε αυτή την αίσθηση του άχρονου; Το μπλουζ υπήρξε ασφαλιστική βαλβίδα αποφόρτισης ενός αδικημένου λαού προκειμένου να μην αφανιστεί. Πρόκειται για μια λαϊκή – δημοτική μουσική, τουλάχιστον στο ξεκίνημα της. Κατά συνέπεια, έχει όλες εκείνες τις αρετές που διαθέτουν αυτές οι μουσικές ανά τον πλανήτη. Φυσική ενστικτώδη εκδήλωση, λυγμό, εκτόνωση, θυμοσοφία, δύναμη οδοστρωτήρα, αλήθεια. Παράλληλα όμως όφειλε να είναι ευέλικτη, προσεκτική, να έχει πολλαπλά επίπεδα ανάγνωσης, να εξελίσσεται με εξυπνάδα, να διαθέτει υποδόρια μηνύματα. Όλα αυτά γιατί πήγαζε από κυνηγημένους και καταπιεσμένους ανθρώπους, κατά μια αναλογία όπως τα τραγούδια που πολλοί δικοί μας συνθέτες σκαρφίζονταν στην δικτατορία. Αν και κατά βάση απλή στη δομή της και ερωτική στη στιχουργία της, είναι μια μουσική που κουβαλάει στη φύση της την πολιτική στάση ενάντια σε ρατσισμό, μισαλλοδοξίες, κοινωνικές ανισότητες. Χρειάζεται εντρύφηση για να τα διακρίνεις, όμως είναι εκεί, πάντα. Ρήσεις όπως: «δεν έχεις ζήσει αν δεν έχεις υπάρξει μαύρος το σαββατόβραδο», λένε πολλά περισσότερα από το επιφανειακό νόημα τους. Η μαύρη φυλή πάντα ήταν παρίας για τον «εκλεκτό του θεού» λευκό άνθρωπο. Μέσα στη ματαιοδοξία του, τυφλωμένος από μια στρεβλή αίσθηση υπεροχής, αντιμετώπισε αλαζονικά και υπερφίαλα σχεδόν κάθε άλλη φυλή στον πλανήτη. Η μάμα Άφρικα όμως είναι πάντα η αιχμή του δόρατος. Οι μαύροι της Αμερικής δημιούργησαν ουσιαστικά ένα πολύτιμο στοιχείο του γήινου πολιτισμού. Η απλοϊκή του μουσική προσέγγιση, ο ρυθμός στα 4/4, η ωμότητασυναισθημάτων και εικόνων και – κυρίαρχο στοιχείο – η αγγλική γλώσσα κατέστησαν το είδος παγκοσμίου βεληνεκούς. Δεν θα τα κατάφερνε όμως να βρίσκεται εκεί αν δεν είχε και την απαράμιλλη ικανότητα να μπολιάζει και να μπολιάζεται. Έδωσε και πήρε σχεδόν σε όλα τα μουσικά είδη που κυριαρχούν στον κόσμο. Δεν έμεινε ποτέ αμέτοχο σε κινήματα – μουσικά και άλλα – και παραμένει ένας ιδανικός χαμαιλέοντας. Όλα αυτά μαζί την καθιστούν μια αενάως εξελισσόμενη τέχνη που κατά την ταπεινή μου γνώμη θα παραμείνει εσαεί. Και το βασικότερο, είναι εκεί, καταγεγραμμένη, μια πηγή γνώσης και έμπνευσης για κάθε σκεπτόμενο ανθρώπινο ον. Σκιαγραφώντας και την παραμικρή πτυχή της ατέλειας της ανθρώπινης ύπαρξης, τις εμμονές, τα πάθη, τις αδυναμίες, τα λάθη, την πίστη, την δύναμη, τον έρωτα, την απελπισία, το πανηγύρι, το κλάμα, την απομόνωση, την ομόνοια, την εκδίκηση, την ικεσία, τη γέννηση, τα δεσμά κάθε είδους, τη συγχώρεση, την ανθρωπιά, την ματαιότητα, την αρχή και το τέλος. Το μπλουζ, πολιτικά, κοινωνικά, πολιτιστικά και καλλιτεχνικά, μπορεί να είναι λύτρωση για κείνον που θα νοιαστεί να το αντικρύσει κατάματα. Με θλίβει ιδιαίτερα το γεγονός πως πολλοί δεν διακρίνουν τη θάλασσα γνώσεων και συναισθημάτων που κρύβεται κάτω από τον αφρό. Αληθινά δεν καταλαβαίνω πως μπορούν κάποιοι να δηλώνουν μουσικόφιλοι, εραστές του μπλουζ η του ροκ και να παραβλέπουν όλα εκείνα που στάθηκαν δομικά υλικά των ειδών αυτών. Και, λίγα λόγια για το δίσκο που στάθηκε αφορμή να σε ξαναγκαλιάσω ψηφιακώς! Ο δίσκος αυτός περιλαμβάνει ακυκλοφόρητες ηχογραφήσεις (στούντιο, ζωντανές, από ραδιοφωνικές εκπομπές κα.) που καλύπτουν μια χρονική περίοδο από το 1988 μέχρι το 2016. Δεν θα ήταν υπερβολή να πω ότι όποιος θέλει να με γνωρίσει καλλιτεχνικά, με τούτη την έκδοση θα σχηματίσει επαρκή εικόνα της πορείας μου. Επίτρεψε μου όμως να παραθέσω μερικά λόγια που έγραψα στην  προσωπική μου σελίδα  στο Facebook. Σε πιο προσωπικό τόνο, όμως – για μένα – αναγκαίο. Η συλλογή αυτή με απασχόλησε αρκετά χρόνια. Στο πέρασμα τους, κομμάτια διαγράφηκαν από τη λίστα, άλλα προστέθηκαν αργότερα. Ήθελα όμως να κυκλοφορήσει κάποια στιγμή, και γιατί αποτελεί έναν συνδετικό ιστό της πορείας μου, κυρίως όμως γιατί ήθελα να αφιερώσω την έκδοση στους γονείς μου. Τον Θανάση και τη Νίτσα, που τόση αγάπη μου χάρισαν και τόσα σημαντικά με δίδαξαν. Φανταζόμουν ένα εξώφυλλο διαφορετικό, με παλιές φωτογραφίες από το χωριό, ασπρόμαυρες και ξεφτισμένες, που η φθορά τους όμως ποτέ δεν κατάφερε να σβήσει το φως από τα πρόσωπα μας. Και αναλογιζόμουν με χαμόγελο τη στιγμή που θα έβλεπαν το άλμπουμ, το περίμενα με λαχτάρα. Έλαχε να μην προλάβουν. Αναπαύονται αγκαλιά – όπως πέρασαν ολόκληρη την κοινή τους ζωή – πίσω από το σχολείο του Βατοχωρίου της Φλώρινας, στην Μπρέζνιτσα, αντικρίζοντας τα δέντρα στο Μπούτσι και ακούγοντας την φύση ολόγυρα. Κι εγώ δακρύζω σαν τους θυμάμαι και γράφω για κείνους, και αναθεματίζω την τσαπατσούλικη φύση μου και την αναβλητικότητα του χαρακτήρα μου που δεν κατάφερα να τελειώσω έγκαιρα. Από την άλλη, πότε χρειάστηκαν δώρα και αποδείξεις; Ποτέ. Και η αγκαλιά τους ο κόσμος ολάκερος, η συγχώρεση τους δεδομένη και λυτρωτική. Έχω όμως δίπλα μου τον μονάκριβο αγαπημένο μου αδελφό, Νίκο. Σε αυτόν είναι αφιερωμένος αυτός ο δίσκος και μαζί, από τους δυο μας, για τους γονείς μας.-",https://thepressproject.gr/me-ton-ilia-zaiko-epi-tou-prosopikou/
Culture,thepressproject.gr,,Παρασκευή 20 Δεκεμβρίου 2019,thepressproject.gr,"Είτε κάποιος είναι λάτρης των λογοπαιγνίων, είτε όχι, ακούγοντας την κωμωδία του Αριστοτέλη Ρήγα δεν μπορεί παρά να αναγνωρίσει πως έχει χαρακτήρα. «Ονειρεύομαι να μπορέσουμε μια μέρα να κάνουμε μια παρέλαση ρε παιδί μου, να βγούμε όλοι στους δρόμους, να λέμε δημόσια λογοπαίγνια.και να μπορεί να λέει ο άλλος, ότι “ξέρεις κάτι φίλε μου, εντάξει, είναι δεκτά και τα λογοπαίγνιά σου, έχω φίλους που κάνουν λογοπαίγνια”» θα δηλώσει κατά τη διάρκεια της συνέντευξής του στο ΜηνΌρε του TPP, βάζοντας επιτέλους ένα όραμα στο τραπέζι. «Είναι σύνδρομο. Αυτό περιγράφεται. Ναι στην ιατρική ορολογία περιγράφεται. Υπάρχει ένα κατώφλι λογοπαιγνιών που είναι ανεκτά, απ’ το μέσο ανθρώπινο εγκέφαλο. Όταν υπερβείς αυτό το κατώφλι, σου φαίνεται ενοχλητικό. Θέλω να σε καθησυχάσω, γιατί λίγο πιο ψηλά είναι το κατώφλι της εξοικείωσης. Που πια τι θα γίνει; Θα το κάνεις ως εξής: Τα ξέρω απ’ τη ζωή μου. Τα ‘χω ζήσει εγώ αυτά. Λες λογοπαίγνια, λες λογοπαίγνια, αντιδρούνε οι άνθρωποι, δυσανασχετούν και κάποια στιγμή σταματάνε να αντιδρούν» αναφέρει ακόμα, ενώ για όσους πιστεύουν πως η ιστορία σταματάει εδώ, έχει κι άλλο: «Υπάρχει και το άλλο στάδιο, που έχεις μάθει, έχει συνηθίσει ο εγκέφαλός σου ν’ ακούει και λες τώρα “θα ‘λεγε αυτό”. Και μπορεί να το πεις εσύ το λογοπαίγνιο. που θα ‘λεγε ο άλλος. Αυτό είναι το τρίτο στάδιο. Εκεί πια είναι ρε παιδί μου, ότι αν δε μπορείς να τους νικήσεις, τους αγκαλιάζεις. Και αυτό θέλω να κάνω εγώ. Θέλω να φτιάξω ένα κόσμο, στον οποίο, να μην υπάρχει κανένα πρόβλημα στο να λέει κανείς δημόσια λογοπαίγνια. Δηλαδή αυτό το πράγμα που υφίστανται οι άνθρωποι που λένε λογοπαίγνια, αυτό το πογκρόμ, αυτή η δίωξη, η ντροπή, η κοινωνική κατακραυγή, ας πούμε, να τελειώσει.» αποκαλύπτει. -Γιατί είναι έτσι ενοχοποιημένα τα λογοπαίγνια; Είναι καμία λειτουργία πρωτόγονη του οργανισμού, που πρώτα αντιδράει και μετά ενοχλείται. Μήπως πειράζει που μπορεί να περάσουν μερικά δευτερόλεπτα για να πιάσεις το νόημα… -Τα λογοπαίγνια είναι μία πολύ εύκολη προσιτή πηγή χαράς, η οποία χαρά, γενικά στην κοινωνία που ζούμε, είναι υπό διωγμόν. Δηλαδή οι άνθρωποι θέλουν να εμφανίζονται σοβαροί, με βαρύτητα, με κύρος κ.τ.λ. και τα λογοπαίγνια υποσκάπτουν αυτή την εικόνα. Δηλαδή το γέλιο είναι όντως επαναστατικό. Δηλαδή μπορείς, ένας από τους τρόπους που έχεις να καταπολεμήσεις την εξουσία, είναι να την γελοιοποιήσεις. Δεν επιτρέπεται το γέλιο. Ο αυτοσαρκασμός δεν επιτρέπεται. Είναι ποινικοποιημένος. Δηλαδή οι άνθρωποι δε λένε λογοπαίγνια, γιατί δε θέλουν οι ίδιοι να υποσκάψουν τη σοβαρή εικόνα που εκπέμπουν. Και γι’ αυτό δε γελάνε ποτέ με λογοπαίγνια που λένε άλλοι. Γιατί, σαν ένοχη απόλαυση την επιτρέπουν στον εαυτό τους, το να σκέφτονται λογοπαίγνια. Κάτι η λατρεία του για τα λογοπαίγνια, κάτι η αναγνωρισιμότητα η δική του και η ταυτόχρονη εξέλιξη της σκηνής του stand up comedy, ήρθε και η πρόταση από τον… ακατανόμαστο: -Κάποια στιγμή το καλοκαίρι, μου χτυπάει το τηλέφωνο, το σηκώνω και μου λέει μία κυρία, ότι είμαι απ’ την τάδε εταιρεία και έχουμε μία πρόταση για σας, για να παίξετε σε μία ταινία του Μάρκου Σεφερλή. Αυτό το πράγμα που έχει βγει τώρα. Και σκαλώνω για λίγα δευτερόλεπτα και λέω – χωρίς να καταλαβαίνω καν – “ευχαριστώ, δε μ’ ενδιαφέρει”. -Πω, πω, γλίτωσες τη σφαίρα… -Εννοώ ρε παιδί μου, ότι ο λόγος που το έκανα, μετά άρχισα να σκέφτομαι, γιατί το είπα έτσι; Πέρα από το γεγονός ότι δε συμφωνώ με την αναπαραγωγή των σεξιστικών και ρατσιστικών στερεοτύπων μέσα από το χιούμορ… -Σ’ αυτό είναι μάστορας ο Σεφερλής. -Ναι, διαφωνώ μ’ αυτό το πράγμα. Κυρίως νομίζω, ότι σε ένα συναισθηματικό επίπεδο, θεωρώ ότι φταίει ο Σεφερλής, που από το ’12 που ξεκίνησα να κάνω stand up comedy, μπόρεσα να βάλω λογοπαίγνιο και να περάσει σε παράσταση το ’16. Δηλαδή έλεγα λογοπαίγνια – είναι γονιδιακό αυτό το πράγμα – λέω πάντα λογοπαίγνια. Έλεγα πάντα λογοπαίγνια και θα λέω λογοπαίγνια. Τα έλεγα σε παραστάσεις, οι αντιδράσεις του κοινού ήταν: “πωωω, χαχαχα”. Πρώτα το πωωω και μετά το χαχαχα. Δηλαδή πρώτα να το κατακρίνω και μετά να γελάσω μ’ αυτό. Και φταίει αυτό. Φταίει το γεγονός ότι έχουμε μάθει να τα κατακρίνουμε, επειδή τα έλεγε αυτός ο άνθρωπος. Δηλαδή δικά του ήταν αυτά, αυτή η αισθητική, όλο αυτό το πράγμα. Μιλάμε για πολλή δουλειά για ν’ αποσυνδεθεί η σύντομη φόρμα του αστείου από τον Σεφερλή. Το λογοπαίγνιο δεν είναι Σεφερλής. Προϋπήρχε. -Πόσο πίσω πάει το λογοπαίγνιο; -Ξέρεις πόσο πίσω πάει το λογοπαίγνιο; Υπάρχει λογοπαίγνιο στον Αριστοφάνη. Ναι, δεν θυμάμαι σε ποια κωμωδία του, είναι ο σκλάβος που κάθεται πάνω στη γέφυρα και ξύνει τα απαυτά του. Και του λέει ο άλλος: “δε ντρέπεσαι να κάθεσαι στη γέφυρα και να ξύνεις τα απαυτά σου”; Και λέει: “Τι θα ήταν προτιμότερο αυτό ή το να κάθομαι στ’ απαυτά μου και να ξύνω τη γέφυρα; Δηλαδή υπάρχει one liner, το οποίο αποδίδεται στο Σωκράτη, που του λέγανε: “τι λες γι’ αυτούς τους ανθρώπους που σε κατηγορούν πίσω απ’ την πλάτη σου”; και έχει απαντήσει: “όταν λείπω, δε με πειράζει και να με μαστιγώνουν”. Το οποίο είναι word play όμως. Δηλαδή είναι σύντομο αστείο. Το άλλο που πήγε ο Αλέξανδρος στο Διογένη και έκατσε στον ήλιο μπροστά και του λέει: “τι να σου δώσω”; και του λέει ο Διογένης: “αποσκότησόν με”. Δηλαδή “φύγε από το σκοτάδι” ή αλλιώς “μη με σκοτίζεις”. Είναι λογοπαίγνια από τότε. Υπάρχουν αυτά τα λογοπαίγνια. Δηλαδή, όσο υπάρχει γλώσσα, έχει υπάρξει και το λογοπαίγνιο. Πάνε μαζί. Η κωμωδία του Αριστοτέλη έχει μία ακόμα ιδιομορφία. Το μουσικό αυτί του και η αχόρταγη φαντασία του, και φυσικά το μουσικό του ταλέντο, τον οδήγησαν εδώ και χρόνια να πειράζει τα τραγούδια, με τρόπο που μάλλον τα κάνει να… κοκκινίζουν. Πριν από έναν χρόνο το έκανε με τον Θούριο, σήμερα με τη Φραγκοσυριανή, αύριο κανείς δεν ξέρει. Το σίγουρο είναι πως το πείραγμα αυτό των τραγουδιών είναι ένα από τα φόρτε του. Ο Θούριος του Αριστοτέλη Ρήγα και των G-Spot: -Πέρσι έκανες τον Θούριο. Πέρα από την επιτυχία του στα κοινωνικά δίκτυα, είδαμε να μπαίνει έως και σε συνέδριο δασκάλων ως διαθεματική διδακτική πρόταση… -Ναι, μίλησε μαζί μου η μία από τις εκπαιδευτικούς, που εκπόνησαν αυτή τη μελέτη, μου μίλησε. Μου είπε ότι θα μου στείλει κιόλας την έρευνα, να την έχω να τη διαβάσω, γιατί είναι σχολή ο “Θούριος”. Δεν το είχα συνειδητοποιήσει. Από κει το ξέρουμε όλοι. Το μάθαμε στο σχολείο. Και παίρνεις ένα πράγμα το οποίο έχεις μάθει στο σχολείο, που λες τώρα: “τι είναι αυτό και τι σημαίνει και πώς θα το καταλάβω”; και φαντάζομαι, δεν ξέρω τι έχουνε γράψει και το φωτίζεις διαφορετικά και λες, “α τελικά μπορεί και να σημαίνει αυτό”. […] Το όλο ζήτημα για μένα είναι στη μουσική, αλλά και γενικά στην τέχνη, είναι η συναισθηματική σύνδεση. Δηλαδή αυτό που λες, κάτι πρέπει να σημαίνει για σένα σε συναισθηματικό επίπεδο. Πέρα απ’ το λογικό, με το οποίο συμφωνώ ή διαφωνώ κ.τ.λ. πρέπει να σου πει κάτι, για να κάνεις ένα διάλογο μαζί του. Οπότε νομίζω ότι το βίντεο βοηθάει σ’ αυτό. Δεν ξέρω. Χωρίς να είμαι εκπαιδευτικός. -Πώς ξεκίνησες να πειράζεις τραγούδια; -Εγώ παίζω μουσική από τα δεκάξι μου. Και ανακάλυψα το stand up comedy στα 36 μου. Δηλαδή μιλάμε έχω 20 χρόνια προϋπηρεσία ως μουσικός, πριν να υπάρξω κωμικός. Πριν ακόμα ν’ ασχοληθώ με το πώς γράφεται ένα αστείο. Οπότε αυτό κάποια στιγμή προέκυψε, δηλαδή το έκανα και πριν ασχοληθώ με την κωμωδία. Απλά εκεί ήρθε και οργανώθηκε τελείως. Δηλαδή έγινε πολύ πιο πυκνό, καθαρίσανε τα stand up με τα putch line, δηλαδή συμπεριφέρθηκα στη μουσική, όπως συμπεριφέρεσαι σε ένα λογοπαίγνιο. Ότι βρίσκεις την ιδέα, βρίσκεις πού είναι το αστείο σου, φτιάχνεις κάτι στην αρχή, μία πρόταση η οποία να σε εισάγει στο αστείο και μετά φτιάχνεις την παγίδα. Ότι θα πάει ο άλλος εκεί και θα του τραβήξεις το χαλί κάτω απ’ τα πόδια εκείνη τη στιγμή, που δεν το περιμένει και λόγω της έκπληξης θα γελάσει. Και έτσι έγινε. Μετά άρχισε να φτιάχνεται αυτό το πράγμα, να πυκνώνει, να δομείται καλύτερα, να μπαίνουν κι άλλες ιδέες και μ’ αυτή τη λογική δημιουργήθηκε το μουσικό κομμάτι στις παραστάσεις. -Πόσο δύσκολο ή πόσο εύκολο είναι να βρεις και να ταιριάξειςφαινομενικά άσχετα πράγματα; -Είναι μία δουλειά, σα τη δουλειά του να κάτσω να δω, τι αστείο έχει αυτό; Πού είναι εκείνο το αστείο εκεί; Αυτή είναι μία αντίστοιχη δουλειά. Πρέπει να κάτσεις να παρατηρήσεις, πώς κάθεσαι και παρατηρείς το ένα βαγόνι του μετρό, για να πεις ότι είναι αστείο το ότι οι άνθρωποι κάθονται στην πόρτα και δύο άνθρωποι έρχονται για να κλείσουν ένα βαγόνι, που αυτό μπορεί να σου βγάλει κωμωδία μέσα. Μπορεί να δεις ότι αυτοί είναι οι σεκιουριτάδες, οι ανεπίσημοι σεκιουριτάδες του βαγονιού. 
Δηλαδή είναι μία παρατήρηση η οποία σου ξεκλειδώνει πράγματα και σε οδηγεί παρακάτω. Είναι ακριβώς το ίδιο πράγμα που συμβαίνει και με τη μουσική. Ότι πρέπει να κάτσεις, να το ακούσεις, να το παρατηρήσεις και μετά ν’ αρχίσεις να τραβάς παράλληλες γραμμές με άλλα πράγματα, που μπορεί να ταιριάζουν, που να έχεις ένα κοινό θέμα να σχολιάσεις. Ή το στίχο, ή τη μουσική. ή το μέτρο. Δηλαδή ό,τι μπορείς να παρατηρήσεις σε ένα τραγούδι. -Συνήθως είναι επειδή τα παρατηρείς; Δηλαδή λες: «θα κάτσω ν’ ακούσω αυτό το τραγούδι μπας και βγάλω» ή είναι πράγματα που σου ‘ρχονται ακούγοντας ένα τραγούδι; Μπορεί να έχεις ακούσει ένα τραγούδι σαράντα, πενήντα φορές και να μην το έχεις πάρει πρέφα ότι «ωπ εδώ μπορώ να βρω κάτι»; -Είναι και τα δύο. Αλλά είναι περισσότερο συνειδητή η προσπάθεια. Ότι πρέπει τώρα να κάτσω, θέλω να κάνω, δηλαδή είχα φαγωθεί εγώ να κάνω ένα mashup με το “smell like τεεν spirit”. Ε και μου ‘κατσε. Δηλαδή το σκεφτόμουνα, το σκεφτόμουνα, mashup το σκεφτόμουνα και τελικά βγήκε. Είναι γελοίο. Δε θα το πω… Δε θα το πω ακόμα, γιατί άμα θα το πω θα το φανταστείς. Αλλά θέλω να κρατήσω την έκπληξη. -Εγώ δεν έχω πρόβλημα. Έχω αντέξει αυτό το mushup, απορώ αν αισθάνεσαι τύψεις… -Είναι μία σκέψη, την οποία την κάνει εύκολα ένας μουσικός. Γιατί είναι το “νταν, ταν, ταν… τα έμαθα όλα…”, αυτό το ακούς, δηλαδή ακούγεται το τραγούδι, παίζει το τραγούδι και το ακούς: “νταν, ταν, ταν…”. Εννιά στους δέκα μουσικούς, όταν τους κάνεις: “νταν, ταν, ταν…”, θα σου πούνε: “ταν τα ρα ρα ρα ρα ραμ, ταμ, ταμ, ταμ…”. Δηλαδή δε θα σου πάει στον Καρρά το μυαλό. Είναι φτιαγμένο εκεί. Οπότε ναι, έτσι προκύπτει το mashup. Που το ακούς εσύ. -Θεωρείς ότι έχει αξία πέρα από το χαβαλέ, το mushup στη μουσική και ως μουσικός; Δηλαδή, ξέρω ‘γω να τινάξεις τη σκόνη από το κομμάτι; κάπως να το φρεσκάρει και να του δώσει μία διάσταση πιο αστεία; -Σε κάποια πράγματα εμένα, θεωρώ ότι υπάρχουν διασκευές, ας πούμε διασκευές κομματιών μουσικές. Ας πούμε ότι θέλω εγώ να παίξω, δεν ξέρω αν έχεις ακούσει την εκτέλεση που κάνανε στο βουνό του Χιώτη, ο Μαργαρίτης με τους έξι έξι εφτά, τη μπάντα του Μανίκα, δεν ξέρω, αυτό είναι μία διασκευή που είναι εφάμιλλη, αν όχι και ανώτερη του πρωτότυπου. Και μιλάμε τώρα για Χιώτη. Ότι είναι ένα τραγούδι, το οποίο είναι από ένα δεξιοτέχνη μουσικό, μία τελειότητα, μία κορυφή του ελληνικού τραγουδιού. Και το πήρε ο άλλος, το άκουσε πονηρά και είπε: “αυτό είναι μπλουζιά”. Και το έκανε “μπλουζιά” και έβαλε έναν τύπο να το τραγουδήσει, ο οποίος είναι λαϊκός ροκάς. Και έβγαλε αυτή την πτυχή του τραγουδιού. 
Εγώ, προσωπικά για μένα, θεωρώ ρε παιδί μου, ότι η διασκευή που έχω κάνει στους στίχους του “Θούριου”, η μελοποίηση που έχω κάνει στους στίχους του “Θούριου” είναι καλή. Ακούστε τη Φραγκοσυριανή του Αριστοτέλη και των G-Spot: -Και η Φραγκοσυριανή; -Είναι πιο κωμική η “Φραγκοσυριανή”, γιατί τουλάχιστον σε ό,τι αφορά το βίντεο, έχει ένα στόρυ το βίντεο. Δεν είναι απλά ένα ροκ βίντεο που πάμε με τη μπάντα και τα σπάμε. Έχει ένα στόρυ. Και θα ‘πρεπε να έχει ένα στόρυ, γιατί η “Φραγκοσυριανή” έχει ένα στόρυ. Και το “paranoid” έχει ένα στόρυ. Δηλαδή μιλάνε για την τρέλα στην ουσία, αυτά τα δύο κομμάτια. Είναι η “Φραγκοσυριανή” που μιλάει για την ερωτική τρέλα και το “Paranoid” που μιλάει για την κανονική τρέλα. Και το “Paranoid” είναι τραγικό κομμάτι. Γιατί ξεκινάει από το “feel is with my woman, consequel helping with my mind”. Δηλαδή είναι ο τύπος ο οποίος είναι πια πέρα από τις ιαματικές ιδιότητες του έρωτα. Δηλαδή δε μπορεί να τον βοηθήσει η γυναίκα του. Απ’ τη μία έχουμε δηλαδή ένα τραγούδι στο οποίο ο άνθρωπος τρελαίνεται από έρωτα, και απ’ την άλλη είναι ένας τύπος ο οποίος τρελαίνεται παρά τον έρωτα. Δηλαδή αυτό είναι το νήμα που συνδέει, για μένα, δηλαδή έτσι το κατάλαβα και τα σύνδεσα αυτά τα τραγούδια. Και η ιστορία είναι αυτή. Δηλαδή με τη Χρύσα, ότι είναι ένας τύπος, ο οποίος πολιορκεί τη Χρύσα και δεν ενδίδει το ερωτικό αντικείμενο του πόθου του έρμου του ψαρά και τρελαίνεται κάπως. Δηλαδή είναι, εντάξει, είναι χιουμοριστικό όλο αυτό, είναι πολύ σουρεάλ και το βίντεο και τα γυρίσματα ήταν ό,τι να ‘ναι, δε μπορείς να φανταστείς… -Πολλές ώρες εεε; -Όχι, ένα τρίωρο στη Βαρβάκειο, Σάββατο, μιλάμε κόσμο όμως. Τετράωρο να ‘τανε; Αλλά μέχρι εκεί. Μιλάμε τώρα, δεν τραβούσαμε ήχο. Ήτανε το τραγούδι ηχογραφημένο. Οπότε εγώ μιλούσα από πάνω. Δεν ακουγότανε κάτι όμως. Οπότε είναι σε φάση, που μου λέει ο Παντελής, που κάναμε το βίντεο, ο Παντελής ο Αναστασιάδης, ο οποίος είναι όλος πίσω από το βίντεο, απ’ το μοντάζ, απ’ την κάμερα, μου λέει μίλα κανονικά και πούλα ψάρια. Κι αρχίζω να πουλάω ψάρια εγώ στη Βαρβάκειο, ντυμένος έτσι, μ’ αυτή την περούκα και αυτό το γυαλί εκεί και περνάει κόσμος και τους πουλάω ψάρια. Κι αρχίζω να φωνάζω: “έλα τα ψάρια και τα ψάρια” και το βλέπουν οι άλλοι, το παίρνουν χαμπάρι εκεί πέρα, λένε “τι είναι αυτός ο καραγκιόζης εδώ πέρα; Πουλάει ψάρια; Κι εμείς μπορούμε”. Κι αρχίζει και φωνάζει όλη η Βαρβάκειος. Με την νέα σκηνή του Stand Up στην Ελλάδα να μην έχει κλείσει καν μια δεκαετία, και με νέους καλλιτέχνες να εισέρχονται συνεχώς στον χώρο, ένα από τα χαρακτηριστικά που δεν μπορεί κανείς να παραβλέψει, είναι η συναδελφικότητα και η αλληλεγγύη που δείχνουν μεταξύ τους, τόσο πίσω, όσο από την σκηνή. -Δεν είναι συνηθισμένο, στη χώρα μας τουλάχιστον, να μένει ένας χώρος καθαρός από την ίντριγκα… -Να το εκλογικεύσω κάπως. Δηλαδή, δεδομένου ότι όλοι κάνουμε την ίδια δουλειά, έχουμε τις ίδιες αγωνίες, όταν το stand up ανεβαίνει συνολικά, ανεβαίνει συνολικά για όλους μας. 
Δηλαδή το να πάει καλά η Κατερίνα ή η Χρύσα, ο Θωμάς, ή ο Βύρωνας, όλοι κάνουμε την ίδια δουλειά. Οπότε αν κάποιος έρθει και αν δει μία παράσταση του Αριστοτέλη, ας πούμε, και φύγει και περάσει καλά, και αυτό που δει του αρέσει, θα πει: “α και ο άλλος αυτό κάνει, να πάω να δω και τον άλλον”. Δηλαδή ο καθένας από μας, δουλεύει πρώτ’ απ’ όλα για τον εαυτό του, αλλά παράγει και φτιάχνει δουλειά, δημιουργεί δουλειά και για τους υπόλοιπους. -Οπότε έχουμε το “όλοι μαζί στη σκηνή”. Εμείς αυτό θέλουμε. Θέλουμε να βλέπει ο θεατής, να είναι σε θέση να δει πολύ καλό, ποιοτικό stand up comedy. Γιατί, όσα χρόνια μας πήρε να πετάξουμε από πάνω μας τη ρετσινιά του λογοπαίγνιου από το Σεφερλή, θα μπορούσε να μας πάρει άλλο τόσο να πετάξουμε από πάνω μας τη ρετσινιά του κατσαπλιά απατεώνα, προσβλητικού, μη αστείου ανθρώπου, που κάνει stand up. Αυτό θα ήταν και το τέλος του stand up στην Ελλάδα. Δηλαδή, αν υπήρχε αυτή η κοινή πεποίθηση, ότι θα πάω να δω stand up comedy και θα με ξεφτιλίσουν, δε θα πήγαινε κανένας πουθενά και ποτέ. Δηλαδή, πόσα χρόνια έχουνε περάσει απ τη Ρικάκη, που τώρα πια κάθεται ο κόσμος στις μπροστινές θέσεις και δε φοβάται. Δεν έχει αλλάξει αυτό το πράγμα παλιά. Πρόσφατα έχει αλλάξει. Τώρα κάθεται ο κόσμος μπροστά. Λίγα χρόνια υπάρχουνε σ’ αυτό. Ακούστε εδώ ολόκληρη τη συνέντευξη του Αριστοτέλη Ρήγα στο ΜηνΌρε του TPP και στον Ορέστη Βέλμαχο και τον Μηνά Κωνσταντίνου. Το ηχητικό είναι πάντα καλύτερο από το γραπτό. Και πλουσιότερο. Σημείωση: Η συνέντευξη παραχωρήθηκε στις 10 Δεκεμβρίου του 2019. Καλή ακρόαση: Ο Αριστοτέλης θα βρίσκεται για αυτό το Σάββατο και άλλα δύο ακόμα στη σκηνή του Σταυρού του Νότου, και θα λέει τα λογοπαίγνια και τα τραγούδια του, πριν από τη Houseband του μαγαζιού.",https://thepressproject.gr/o-aristotelis-rigas-sozi-ti-chameni-timi-ton-logopegnion/
Culture,thepressproject.gr,,Πέμπτη 17 Οκτωβρίου 2019,thepressproject.gr,"Διαβάστε αναλυτικά το κείμενο με το οποίο ανακοινώθηκε η «κωμική κατάληψη»: Τον Οκτώβριο του 2019, ως Συλλογικότητα Κωμικών Αθηνών-Σαλονίκης-Εεεε…τι αρχίζει από ε; (Σ.Κ.Α.Σ.Ε.), προβήκαμε σε κατάληψη του Θεάτρου ΠΚ στο Νέο Κόσμο με στόχο την μετατροπή του σε ένα νέο κωμικό στέκι. Η κατάληψη ήταν ήδη συνεννοημένη με τη διεύθυνση του θεάτρου οπότε ίσως να μην είναι ακριβώς κατάληψη. Δηλαδή, εντάξει, βγάλαμε και φωτογραφίες μαζί τους, στείλαμε τα ασφαλιστικά μας στοιχεία για πρόσληψη. Σε κάθε περίπτωση, πλέον το Θέατρο ΠΚ, από τις 18/10, και κάθε Παρασκευή στις 21:15 θα είναι δικό μας! Είμαστε 30 κωμικοί – γράψαμε τα αστεία, τώρα ώρα να γράψουμε μαζί σας ιστορία! Φέρτε το γέλιο σας, φίλους και φίλες, και καλό θα ήταν και τα 8€ που είναι η είσοδος… Ελάτε να δώσετε ένα βροντερό “παρών!” τασσόμενοι υπέρ μιας νέας ματιάς στο χιούμορ και την κωμωδία, εναρμονισμένη με τις ανάγκες της σύγχρονης κοινωνίας, και όχι με τα στεγανά και την ανακύκλωση του χιούμορ περασμένων δεκαετιών!Δημήτρης Δημόπουλος, Κωνσταντίνος Μπούρας-Μπαϊμάκος, Σπήλιος Φλώρος, Οδυσσέας Μαυρομμάτης, Μιχάλης Σεβαστέρης, Ανδρέας Πασπάτης, Γιάννης Ρούσσος, Δημήτρης Χριστοδούλου, Δήμητρα Νικητέα, Γιώργος Παπανικολάου, Παναγιώτης Κούδας, Αλέξανδρος Πασπαρδάνης, Στέφανος Γιδάρης, Άλεξ Κένσιν Αποστολόπουλος, Ντενίζ Ουρέμ, Κώστας Κρύος, Βαγγέλης Μουλαράς, Στέλιος Ανατολίτης, Χάρης Νταρζάνος, Αλέξανδρος Τιτκώβ, Άγγελος Κυριακίδης, Χρύσα Κατσαρίνη, Στέφανος Ζεν, Θανάσης ‘Cain’ Σαμαράς, Δημήτρης Καρώνης, Αλέξανδρος Χαριζάνης, Ήρα Κατσούδα, Μάριος Δημητρόπουλος, Πάρις Ρούπος, Γιώργος Καραμανλής Δείτε το trailer: Δείτε αναλυτικά  το πρόγραμμα των παραστάσεων που έχει ανακοινωθεί από τις 18 Οκτωβρίου έως και το τέλος του έτους: 18 Οκτωβρίου 25 Οκτωβρίου 1 Νοεμβρίου 8 Νοεμβρίου 15 Νοεμβρίου 22 Νοεμβρίου 29 Νοεμβρίου 6 Δεκέμβρη 13 Δεκεμβρίου 27 Δεκεμβρίου Facebook  event Info: 
Από 18 Οκτωβρίου, κάθε Παρασκευή στις 21.15 
Τιμή εισιτηρίου: 8€ 
Τηλ. Κρατήσεων: 2109011677 
Προπώληση: 
www.pktheater.gr 
Θέατρο ΠΚ 
Κασομούλη 30 (μετρό & τραμ Ν. Κόσμος)",https://thepressproject.gr/to-minore-tou-tpp-tis-17is-oktovriou-2019/
Culture,thepressproject.gr,«Νάρκισσος & Ηχώ… και άλλες μεταμορφώσεις» από την ομάδα ΘΕΑΜΑ,Παρασκευή 26 Οκτωβρίου 2018,thepressproject.gr,"Το ΘΕΑΜΑ είναι το πρώτο επαγγελματικό θέατρο στην Ελλάδα αποτελούμενο από ανάπηρους ηθοποιούς στην κύρια σύνθεσή του. Το στοιχείο της μεταμόρφωσης που αποτελεί το βασικό άξονα των τριών μύθων «Νάρκισσος & Ηχώ», «Αράχνη» και «Ήλιος και Φαέθων», μπορεί να χρησιμοποιηθεί ως βασικό εκπαιδευτικό εργαλείο για το σεβασμό στην ανθρώπινη ποικιλομορφία. Σύμφωνα  με τον Βασίλη Οικονόμου , ιδρυτή του ΘΕΑΜΑ «Το παιδικό θέατρο μπορεί και πρέπει να χτίσει τη νέα αντίληψη για τον ρόλο της αναπηρίας στη σύγχρονη ελληνική πραγματικότητα. Η πολύχρονη εμπειρία του ΘΕΑΜΑ μας επιτρέπει να το κάνουμε για πρώτη φορά πράξη». Επί σκηνής δύο ηθοποιοί με κινητική αναπηρία (χρήστης και χρήστρια αναπηρικού χειροκίνητου και ηλεκτροκίνητου αμαξιδίου αντίστοιχα), ένας ηθοποιός που βρίσκεται στο φάσμα του αυτισμού και με μειωμένη όραση και δύο ηθοποιοί χωρίς αναπηρία αποτελούν τη ζωντανή απόδειξη προς τη συναντίληψη, συνεκπαίδευση και συμπερίληψη. Υπόθεση  Τρεις μύθοι της ελληνικής μυθολογίας μεταφέρουν μηνύματα και συμβολικές αξίες για την ανθρώπινη συμπεριφορά: Ο μύθος “Νάρκισσος & Ηχώ” μιλάει για την αξία της δύναμης και της αδυναμίας να δεις και να ακούσεις τον ίδιο σου τον εαυτό. “Ο μύθος της Αράχνης”πραγματεύεται την αξία του μέτρου στο να αναδείξεις τις αρετές σου και τις ικανότητές σου. Ο “Ήλιος και Φαέθων” μιλάει για την δύναμη της υπόσχεσης και την αξία της γνώσης ως μέσο που νικά τον παρορμητισμό. 
Μια επανάληψη, μια υπεροπτική κουβέντα ή μια απόφαση της στιγμής; Πώς μπορούν να αλλάξουν τις ζωές μας; Οι ήρωες μας θα ζωντανέψουν επί σκηνής, θα δείξουν τις περιπέτειες τους, θα συνδιαλεχτούν με το κοινό και θα ακολουθήσουν τη μοίρα τους ως τη μεταμόρφωση τους. Το ταξίδι στον κόσμο των μεταμορφώσεων ξεκινά!
 Συντελεστές: Σκηνοθεσία: Ελιάνα Περηφάνου Κείμενα- Διασκευή: Βασίλης Οικονόμου – Ελιάνα Περηφάνου Μουσική: Ηλίας Κουρτπαρασίδης Στίχοι τραγουδιών: Δήμητρα Τριανταφύλλου Χορογραφίες: Άννα Βεκιάρη Σκηνογραφία- Κοστούμια: Μιχάλης Σδούγκος Διερμηνεία στην Ελληνική Νοηματική Γλώσσα (ΕΝΓ) για Κ(κ)ωφούς/ές και βαρήκοους/ες: Θεοδώρα Τσαποΐτη Υπέρτιτλοι για Κ(κ)ωφούς/ές και βαρήκοους/ες: Εμμανουέλα Πατηνιωτάκη Χειρισμός υπέρτιτλων για Κ(κ)ωφούς/ές και βαρήκοους/ες: Μαρίνα Αδριανού Ακουστική περιγραφή για άτομα με προβλήματα όρασης: Νεφέλη 
Παπαντωνοπούλου / Αθανάσιος Παπαντωνόπουλος Φωτογραφίες/Video : Δήμητρα Τσουπ Υπεύθυνη επικοινωνίας: Λουκία Μάνδαλη Παραγωγή: «ΘΕΑΜΑ»
 Παίζουν:  Έλη Δρίβα Πάνος Ζουρνατζίδης Κωνσταντίνος Λούκας Ελιάνα Περηφάνου Ευαγγελία Σχοινά Ζωντανή Μουσική: Κατερίνα-Μυρτώ Φατούρου
 Διάρκεια : 60' (50' παράσταση και 10' συζήτηση)
 Προσβασιμότητα για ΑμεΑ: • Διερμηνεία στην Ελληνική Νοηματική Γλώσσα για K(κ)ωφούς/ές και βαρήκοους/ες 
• Υπέρτιτλοι στην Ελληνική και Αγγλική Γλώσσα 
• Ακουστική περιγραφή για τυφλούς/ές και άτομα με προβλήματα όρασης 
• Προγράμματα σε μεγαλογράμματη σειρά, σε γραφή Braille και Qrcode Προσβασιμότητα χώρου
Παραστάσεις στο Από Μηχανής Θέατρο (Ακαδήμου 13- Μεταξουργείο) κάθε Κυριακή στις 11 π.μ.. Τηλέφωνο κρατήσεων θεάτρου: 2105232097. 
Καθημερινές παραστάσεις για τα σχολεία θα πραγματοποιούνται στις 11 π.μ. για όλη την εκπαιδευτική περίοδο 2018-2019 στο θέατρο και στον χώρο του σχολείου/εκπαιδευτηρίου. Προτείνεται για παιδιά 5-13 ετών. Τηλέφωνο πληροφοριών και κρατήσεων: 6909129700 και στο e-mail:Τιμές Εισιτηρίων:Κανονικό: 12€ 
Άνεργοι / Φοιτητές / Ανάπηροι–ες / Συνοδοί αναπήρων / Παιδικό κάτω των 12 ετών: 8€ 
Ομαδικά/Σχολεία :7€
Για περισσότερες πληροφορίες επισκεφτείτε: Website ΘΕΑΜΑ –  www.distheater.gr Website του θεάτρου:https://goo.gl/D2i23e Event Facebook:  https://goo.gl/cWttkm Για κρατήσεις θέσεων επισκεφτείτε το site:  https://goo.gl/uwj6at 
",https://thepressproject.gr/narkissos-ixo-kai-alles-metamorfoseis-apo-tin-omada-theama/
Culture,thepressproject.gr,«Νεκρασόφ» του Σαρτρ: Προσεγγίζοντας τη σχέση της πολιτικής ελίτ με τα ΜΜΕ,Σάββατο 10 Μαρτίου 2018,thepressproject.gr,"Το ΘΕ.ΑΜ.Α. παρουσιάζει στην Κάτω Σκηνή του Από Μηχανής Θεάτρου το έργο «Νεκρασόφ», του Ζαν-Πολ Σαρτρ, επιχειρώντας να δώσει μια πιο διεισδυτική ματιά στο αλισβερίσι ανάμεσα στην πολιτική ελίτ και μερίδα των ΜΜΕ. Η Αριστοφανική ματιά του Σαρτρ παίρνει σάρκα επί σκηνής για πρώτη φορά στην Ελλάδα. Το Νεκρασόφ είναι μια φαρσο-σάτιρα, όπως ο ίδιος ο Σαρτρ είχε αναφέρει σε συνέντευξή του, που αναπαράγει τη δομή της κοινωνίας. Με το έργο αυτό απομυθοποιείται το άσπιλο πρόσωπο μιας συγκεκριμένης μερίδας του Τύπου, αλλά και των ισχυρών εκπροσώπων της εξουσίας κάθε κοινωνίας. Ο Σαρτρ είχε την πρόθεση να προσεγγίσει το είδος της κωμωδίας έτσι όπως την οραματίστηκε και την καθιέρωσε ο Αριστοφάνης. Γι’ αυτόν τον λόγο, το κείμενο εμπεριέχει κωμικά στοιχεία.
Στο Νεκρασόφ ο φιλόσοφος-δραματουργός αντλεί έμπνευση και θεματικά στοιχεία από την κοινωνικοπολιτική πραγματικότητα της εποχής του προκειμένου να συνθέσει μία πολιτική σάτιρα που ενέχει γόνιμο σκηνικό χιούμορ και απηχεί μια διαχρονική επικαιρότητα. Η τεχνική του θεάτρου εν θεάτρω αποτελεί το βασικό δραματουργικό εργαλείο που χρησιμοποιείται διαμορφώνοντας παραστατικά όλη τη διάρκεια των πράξεων και των εικόνων του έργου. Τα δυσδιάκριτα όρια ανάμεσα στην αλήθεια, που συχνά υποκρύπτεται, και στο ψέμα που μπορεί ακόμα και να προσδιορίσει μία φαινομενική πραγματικότητα με την εναλλαγή των ταυτοτήτων και των ρόλων, πλάθουν το σκηνικό για μία θεατρική παρτίδα με πολλούς και απρόβλεπτους παίκτες… Η οπτική του ηθοποιού της παράστασης Μιχάλη Ταμπούκα:	«Μπορούσε ο Ζαν-Πολ Σαρτρ να γράψει κωμωδία; Στο(ν) «Νεκρασόφ» το 1955, βασίστηκε (και) σε πρόσωπα και γεγονότα της εποχής του για να συνθέσει ένα δραματουργικό κράμα σάτιρας και φάρσας που τροφοδοτεί γόνιμα την εξέλιξη στην αμοιβαία σχέση θεατρικού λόγου και σκηνικής πράξης. Η μεταπολεμική κρίση αξιών έχει ήδη απτά ίχνη και επί σκηνής στο Θέατρο του Παραλόγου. Ο άνθρωπος στέκει μετέωρος σε αναζήτηση ταυτότητας και ρόλων. Ο λόγος του (αντ)ηχεί χωρίς απόκριση. Ακόμα και από τον ίδιο. Ο Σαρτρ επιχειρεί να προσεγγίσει το θέ(α)μα με το διαβρωτικό χιούμορ της σκηνικής σάτιρας. Στο έργο, όλοι –ή αν μη τι άλλο αρκετοί από τους βασικούς ρόλους στη δομή της μυθοπλασίας– (περι)φέρονται σαν να αποσκοπούν σε κάποια άλλη θέση ή επιθυμώντας μία αναβάθμιση της δικής τους. Η Μπουνουμί πολιτεύεται και ο Μουτόν θέλει ενεργό ρόλο σε μερίδια πίτας παντός καιρού. Ο Ντεμιντόφ άφησε τη Ρωσία για τη Γαλλία και θέλει να ιδρύσει κόμμα. Τα περισσότερα πρόσωπα μιλούν λαμβάνοντας υπόψη τους άλλους στο μέτρο που τους αρκεί για να τους αγνοούν ή και να τους περιφρονούν.		Το έργο γράφτηκε το 1955 και ανέβηκε φέτος στην Αθήνα σε πανελλήνια πρώτη από το ΘΕ.ΑΜ.Α. –επαγγελματικό θέατρο με ανάπηρους ηθοποιούς στην κύρια σύνθεσή του, μέλος του οποίου είμαι από το 2014– στο «Από Μηχανής Θέατρο». Στη διανομή των ρόλων, μου δόθηκε ο επιθεωρητής Γκομπλέ. Η δραματουργική προσέγγιση στη βάση του θεατρικού λόγου για τη σκηνική πράξη καθορίζει τη μορφή που εκφράζει το περιεχόμενο. Η οπτική στη σκηνοθεσία του Βασίλη Οικονόμου εστιάζει στο «αριστοφανικό» πνεύμα του έργου, το οποίο συνιστά τη διαχρονική επικαιρότητα αυτής της σάτιρας στη θεατρική διάσταση της φάρσας. Μίας φάρσας τόσο άγριας όσο αυτής που μπορεί να παίξει ο άνθρωπος απέναντι στον εαυτό του. Κεντρικό πρόσωπο αυτής της φάρσας είναι ο Ζορζ ντε Βαλερά, ένας απατεώνας που απογαλακτίσθηκε νωρίς από κάθε έννοια οικογένειας και ανδρώθηκε την εποχή του Δευτέρου Παγκοσμίου Πολέμου. Ο Ψυχρός Πόλεμος τον βρίσκει καταζητούμενο σε μία αεικίνητη θέση θύτη και θύματος ως περιπλανώμενο τσιρκολάνο σε πανηγύρια της ματαιοδοξίας. Αυτός ο άπατρις κλόουν αλλάζει ταυτότητες επιβιώνοντας ως χαμαιλέοντας στις συνθήκες του εκάστοτε περιβάλλοντος μακιαβελισμού. Με όποιο κόστος σε κάθε τίμημα. Εκμεταλλεύεται περιστάσεις παίζοντας το κεφάλι του, που κάθε τόσο ρίχνει στον τορβά με το πρόσωπο κάποιου άλλου. Έχει γνωρίσει την καταστροφή και την απόγνωση. Στο παιχνίδι της κάθε παρτίδας μπορεί να αποδειχθεί ακόμη και ο πιο δυνατός παίκτης μέσα από όλες του τις αδυναμίες. Σε όποια θέση και εάν βρεθεί, ακόμη και την πιο απροσδόκητη. Συνειδητά (ακόμα και) γελοίος ως προς τον εαυτό του σε παρασκήνια και προσκήνια ασυνείδητης γελοιότητας. Ως καλλιτέχνης που αντιμετωπίζει το αστείο με τη σοβαρότητα που του αρμόζει εκεί που ο χειρότερος παλιάτσος τρώγεται να προτάξει κάθε ψευδεπίγραφη επίφαση σοβαρότητας για να κρύψει τη γελοιότητά του. Αυτός ο Αρλεκίνος δεν διστάζει να πάρει όποια μορφή χρειαστεί για την επιβίωσή του στη σκηνή ενός κόσμου στον οποίο αρκετοί έχουν το πρόσωπο (τουλάχιστον) ενός (έστω σχεδόν μόνιμου) προσωπείου. Μερικοί από αυτούς ίσως αγωνιούν μην το χάσουν ανάλογα με το τι μπορεί να τους επιβληθεί που θα κλόνιζε μία δική τους επιβολή έναντι άλλων. Ο Μουτόν παθαίνει υπαρξιακή κρίση και ωρύεται στον Ντεμιντόφ να αποκαλύψει τον απατεώνα που παριστάνει τον Νεκρασόφ. Δεν είναι σίγουρος εάν είναι όντως απατεώνας, όπως δεν είναι πλέον σίγουρος για τίποτα. Το κάνει από φόβο μην αποκαλυφθεί τίποτα για τον εαυτό του που μπορεί να αγνοεί ακόμα και ο ίδιος. Η χειραγώγηση (επι)στρέφει απειλές σε ρίζες της.		Ο καθένας μπορεί να ισχυριστεί ό,τι θέλει, ακόμα και να βαυκαλίζεται έως και με «ζωτικές ψευδαισθήσεις». Η κόλαση κάποιου μπορεί να βρίσκεται (και) στο πώς τον βλέπουν οι άλλοι. Η φάρσα (εκ)θέτει τον άνθρωπο πιο γυμνό από το Παράλογο και κάθε δράμα. Εάν δεν μπορεί να γελάσει με τον εαυτό του, θα γελάσουν οι άλλοι. Ακόμη και εάν δεν τους κοιτά για να μην τους δει. Όπως δεν κοιτά και (σ)τον καθρέφτη για να μη δει τον τραγέλαφο του άλλου προσωπείου που φορά σαν δυσανάλογο ρούχο ως προς το πρόσωπό του. Όπως δεν βλέπει και την κόλαση που βρίσκεται στο πώς (περι)μένει να τον βλέπουν οι άλλοι. Σε κάθε περίπτωση, η ροή των εξελίξεων αποκαλύπτει τις αληθινές διαστάσεις των πραγμάτων. Κάποιος που κινεί νήματα μπορεί να γίνει ανδρείκελο κάποιου άλλου –ή και του εαυτού του– κατά την όποια απόπειρα μετατόπισής του. Ο Γκομπλέ κυνηγά τη δική του «ρεαλιστική ουτοπία» στο πρόσωπο του Βαλερά γνωρίζοντας όμως τα όριά του. Ως φιγούρα φέρει στοιχεία γνώριμα όπως π.χ. από τον επιθεωρητή Κλουζό στις ταινίες του «Ροζ Πάνθηρα». Ο ιδιοφυής απατεώνας Βαλερά εκπροσωπεί ό,τι δεν μπορεί να είναι ο Γκομπλέ. Έτσι δραματουργικά ο Γκομπλέ είναι αντίποδας του Βαλερά και ταυτόχρονα κατά κάποιον τρόπο η άλλη όψη του ίδιου νομίσματος. Και οι δυο τους βρίσκονται έξω από το σύστημα που καθορίζει το πλαίσιο δράσης τους και ενεργούν με βάση τις δυνατότητές τους χωρίς να γίνονται μονιμότερο μέρος αυτού του μηχανισμού επιβολής συνθηκών. Μέσα από την εμμονή του ως προς τον στόχο που δεν γίνεται παρά να του διαφεύγει, ο Γκομπλέ κινείται σχεδόν με μία απερίσπαστη αγνότητα. Στην αμερόληπτη προσήλωσή του, θα μπορούσε να είναι μία παρωδία του Ιαβέρη. Ή απόγονός του.		Οι φωτοσκιάσεις μεταξύ αλήθειας και ψέματος μπορούν να καθορίσουν έως και αποχρώσεις ανάμεσα στο αστείο και το γελοίο κατά τη διάρκεια της (συν)ύπαρξής τους. Ασχέτως εάν και πού τα (παρα)βλέπει κανείς ή ακόμα και τα αγνοεί ή τα (απ)αρνείται. Το θέατρο απογυμνώνει κάθε δυσδιάκριτο όριο. Εκεί που ο ηθοποιός καλείται να υποδυθεί ρόλους πέραν της διαφοράς τους από τον εαυτό του καθώς προσδοκούν να εκφραστούν μέσω αυτής. Στο θέαμα επί σκηνής που ο θεατρίνος παίρνει τη θέση ενός άλλου. Με τον τρόπο που δεν το κάνει ένας άλλος. Απέναντί του κάθε φορά ένας διαφορετικός θεατής θα πάρει τη θέση ενός άλλου από την προηγούμενη και την επόμενη. Ακόμη και εάν καμιά φορά είναι ίσως και ο ίδιος άνθρωπος. Με τον τρόπο που κάθε φορά είναι μία διαφορετική παράσταση». Η παράσταση φιλοξενείται στην Κάτω Σκηνή του Από Μηχανής Θεάτρου (Ακαδήμου 13, Μεταξουργείο, τηλέφωνο επικοινωνίας: 210-5232097) κάθε Τετάρτη και Πέμπτη στις 18:00 μέχρι τις 5 Απριλίου. Προσβασιμότητα περιεχομένου με την επιμέλεια και την πιστοποίηση της «Κίνησης Ανάπηρων Καλλιτεχνών»: Yπέρτιτλοι στην Ελληνική και Αγγλική Γλώσσα: Εμμανουέλα Πατηνιωτάκη Προβολή Υπέρτιτλων: Εμμανουέλα Πατηνιωτάκη, Μαρίνα Αδριανού, Χριστίνα Βάσο Ακουστική περιγραφή: Θανάσης Παπαντωνόπουλος Ταυτόχρονη διερμηνεία της Ελληνικής Νοηματικής Γλώσσας: Θεοδώρα Τσαποΐτη Προγράμματα σε μεγαλογράμματη γραμματοσειρά και σε γραφή BrailleΣυντελεστές της παράστασης:Μετάφραση: Ελίνα Νταρακλίτσα 
Σκηνοθεσία: Βασίλης Οικονόμου 
Μουσική: Ηλίας Κουρτπαρασίδης 
Χορογραφίες: Άννα Βεκιάρη 
Artwork: Ivan Masteropoulos 
Σχεδιασμός – Εκτύπωση θεατρικού προγράμματος: Εκδόσεις ΑΠΑΡΣΙΣ 
Φωτογραφίες: Peny Delta 
Δημιουργία Αφίσας: Νίκος Ιωαννίδης 
Δημιουργία τηλεοπτικού trailer: Μαρία Σιδηροπούλου Δημιουργία ραδιοφωνικού spot: Γιάννης Καστανάκης ΠΑΙΖΟΥΝ ΜΕ ΣΕΙΡΑ ΕΜΦΑΝΙΣΗΣ: 
Μάνος Τριανταφυλλάκης Αιμιλιανή Αβραάμ Βασίλης Οικονόμου Μιχάλης Ταμπούκας Χάννα Ελ Χατζ Ομάρ Κωνσταντίνος Λούκας Πάνος Ζουρνατζίδης Αγγελική Νομικού Έφη Τούμπα Χριστίνα Τούμπα Μαρία Μουρελάτου Ανδρέας Ζήκουλης Έλη Δρίβα Ευαγγελία Σχοινά Κατερίνα Κοντομάρκου Σταύρος Ζαφείρης Μαρίνα Μπεσίρη",https://thepressproject.gr/nekrasof-tou-sartr-proseggizontas-ti-sxesi-tis-politikis-elit-me-ta-mme/
Culture,thepressproject.gr,Από εδώ και πέρα θα βλέπουμε ΑμεΑ σε θεατρικές παραστάσεις,Τρίτη 14 Φεβρουαρίου 2017,thepressproject.gr,"Η Κίνηση Καλλιτεχνών με Αναπηρία σας προσκαλεί στην παράσταση του έργου 'Lebensraum' του Θανάση Τριαρίδη, την Τρίτη 21 Φεβρουαρίου 2017, στις 21:00 στο  θέατρο Faust , Καλαμιώτου 11 και Αθηναΐδος 12, πλησίον Καπνικαρέας και Αγίας Ειρήνης. Το έργο σκηνοθετεί η Πηγή Δημητρακοπούλου και παίζουν οι ηθοποιοί Πάνος Ζουρνατζίδης (μέλος της ομάδας ΘΕ.ΑΜ.Α και της Κίνησης Καλλιτεχνών με Αναπηρία) και Σήφης Πολυζωίδης.Μετά την παράσταση του 'Lebensraum' θα ακολουθήσει συζήτηση με θέμα:'Άρση της απαγόρευσης φοίτησης στις δραματικές σχολές – Η επόμενη μέρα', αναφορικά με την πρόσφατη τροποποίηση του Π.Δ. 370/1983, την κατάργηση του όρου της 'αρτιμέλειας' που μέχρι χθες απέκλειε τους καλλιτέχνες με αναπηρία από τη φοίτησή τους στις Ανώτερες Σχολές Δραματικής Τέχνης στην Ελλάδα και τι επακολουθεί την 'επόμενη μέρα'.Πώς διασφαλίζεται η εφαρμογή του νόμου από τις σχολές; Με ποιο τρόπο θα πραγματοποιούνται οι εξετάσεις και ποια θα είναι τα κριτήρια στην περίπτωση των αναπήρων;Πώς εξοπλίζονται κατάλληλα οι δραματικές σχολές προκειμένου να επιτευχθεί η πρόσβαση των ανάπηρων σπουδαστών όχι μόνο στο δομημένο περιβάλλον αλλά και στο περιεχόμενο των μαθημάτων, με την ορθή προσαρμογή της εκπαίδευσης στην ανθρώπινη ποικιλομορφία.Ευελπιστούμε ότι τα αυτονόητα και βαθιά δικαιωματικά προσδιορισμένα αιτήματά μας θα σας βρουν όλους και όλες, όχι μόνο υποστηρικτές αλλά και αρωγούς στην υλοποίησή τους, ως απάντηση στην κρίση, που βιώνουμε ως κοινωνία! Με το βλέμμα στραμμένο στη συνύπαρξη και όχι στις διαχωριστικές γραμμές!'Ο πραγματικός καλλιτέχνης με ή χωρίς αναπηρία δεν είναι εκείνος/η που κατακρεουργείται από το 'κτήνος', αλλά αυτός/η που με κόπο καταφέρνει τελικά να το δαμάζει'.Η παράσταση και η συζήτηση θα διεξαχθεί με ταυτόχρονη διερμηνεία στην Ελληνική Νοηματική Γλώσσα.Ο χώρος είναι φιλικός για ανάπηρες/ους.Τηλ. κρατήσεων: 210 3234095Λίγα Λόγια για το  Θεατρικό 	Το έργο έχει ως αφετηρία την ναζιστική επεκτατική θεωρία του Ζωτικού Χώρου (Lebensraum) και την μεταγράφει εφιαλτικά στο σήμερα. 	Δύο άντρες συναντιούνται στη σκηνή ενός θεάτρου. Ο ένας είναι ο Χειριστής του Πειράματος, ο άλλος προσφέρεται να γίνει πειραματόζωο έναντι αμοιβής. Όλα μοιάζουν σχεδόν αστεία, ώσπου κάποια στιγμή τα πράγματα “στραβώνουν” και το Πειραματόζωο έρχεται αντιμέτωπο με την ηθική του. Πόση διαπραγμάτευση του είναι επιτρεπτή; Και πόσο μπορούν να αντέξουν οι θεατές τη θεατρική σύμβαση και να παραμείνουν “θεατές”; Από τη σελίδα τουόπως αναρτήθηκε από την . Η παράσταση «Lebensraum»  παίζεται  κάθε Δευτέρα και Τρίτη στις 21.00.",https://thepressproject.gr/apo-edo-kai-pera-tha-blepoume-amea-se-theatrikes-parastaseis/
Culture,thepressproject.gr,Χριστόδουλος Ξηρός: Η φυλακή είναι στέρηση της ελευθερίας και όχι της αξιοπρέπειας.,Δευτέρα 10 Ιουνίου 2019,thepressproject.gr,"Θέλω, αρχικά, να μας πεις πότε και γιατί βρέθηκες ξανά στον Κορυδαλλό, Χριστόδουλε. Βρέθηκα δίπλα στον αδελφό μου Σάββα για σχεδόν ένα χρόνο, από τα μέσα Μαΐου του 2018 μέχρι τις αρχές του φετινού Απριλίου, που επέστρεψα στις φυλακές της Χαλκίδας, εξαιτίας ενός Εφετείου το οποίο κράτησε μέχρι το τέλος Μαρτίου.
Πρόκειται για μια δικονομική μεταγωγή και όχι εξαιτίας της ανάγκης που έχει ο Σάββας, λόγω των σοβαρών προβλημάτων υγείας του, και το προβλέπει ο σωφρονιστικός κώδικας για βοήθεια, μιας και είναι αδύνατον να αυτοεξυπηρετηθεί. 
Είχα να δω τον αδελφό μου πέντε χρόνια, από το 2013, και διαπίστωσα ότι βρίσκεται πλέον σε δύσκολη θέση, με επιβαρυμένη την υγεία του από τα συσσωρευμένα προβλήματα, ύστερα από 17 χρόνια συνεχούς φυλάκισης κάτω από δύσκολες και αντίξοες συνθήκες.
 Άλλαξαν τα πράγματα με εσένα κοντά του; Διαπιστώσαμε με χαρά, δεν σου κρύβω, και οι δυο μας, ότι σιγά σιγά όλο αυτό το χρόνο που βρέθηκα κοντά του, ο Σάββας παρουσίαζε μικρή αλλά σημαντική βελτίωση στη σωματική του κατάσταση, εξαιτίας αυτής της βοήθειας που του προσέφερα. Μη ξεχνάς, οι επιτροπές και οι γιατροί με επίσημες γνωματεύσεις όχι μόνο επιβεβαιώνουν το ποσοστό του 98% της αναπηρίας του – πρακτικά τυφλός- αλλά και ότι δεν μπορεί να αυτοεξυπηρετηθεί. Χρειάζεται, δηλαδή, δίπλα του άνθρωπο για να τον προσέχει.
Οι αρχές κάνουν ότι δεν καταλαβαίνουν πως κανένας συγκρατούμενός του δεν μπορεί να τον προσέχει και να τον βοηθά, όπως ο αδελφός του. Το νοσοκομείο κρατουμένων δεν μπορεί να του παράσχει αυτή τη βοήθεια, ούτε με κάποιον άνθρωπο κοντά του. Ακόμα κι αν μπορεί, πρέπει να υπάρχει κάποιος της εμπιστοσύνης τού Σάββα για να διαχειρίζεται το φαγητό του, τις τηλεφωνικές του κάρτες, τα φάρμακά του, την υγιεινή του και να τον φροντίζει.
Γνωρίζουν οι υπεύθυνοι της φυλακής ότι στο παρελθόν, δυστυχώς, εξαιτίας της σωματικής αδυναμίας του, ο αδελφός μου δέχθηκε κακοποιητικές συμπεριφορές από συγκρατούμενους του. Εξαιτίας όλων αυτών αλλά και της επιβαρυμένης υγείας του, θεώρησε σκόπιμο να βρεθεί στην απομόνωση. Ζήτησε, έτσι, να είναι με περιορισμένο αριθμό κρατουμένων, σε περιορισμένο χώρο για να έχει αίσθηση του πού βρίσκεται και πώς κινείται. Δεν θέλω να κλαψουρίζω, ούτε ζητάω κάποια ειδική μεταχείριση άλλα η κατάσταση του Σάββα, όντως δύσκολη, όσο παραμένει χωρίς ουσιαστική βοήθεια, στην πράξη θα χειροτερεύει. Όπως ξέρεις δεν υπάρχει πρόβλεψη χώρων και κελιών για ΑμεΑ στις φυλακές γιατί δεν υπάρχει πρόβλεψη να υπάρχουν ανάπηροι στις φυλακές. Σε καμία φυλακή δεν υπάρχει πρόβλεψη για κελί ή χώρος για άτομο ΑμεΑ. Αν έχεις οποιαδήποτε αναπηρία, δεν μπορεί να εκτίσεις ποινή σε κελί διαμορφωμένο ανάλογα με τα προβλήματα σου.
 Οπότε, κάνατε τη σχετική αίτηση για να παραμείνεις μαζί του; Επειδή δεν έχει λάβει καμία επίσημη απάντηση, ακόμα, για την τελευταία αίτηση αποφυλάκισης, σκεφτήκαμε να ζητήσουμε από τους αρμοδίους και την κεντρική επιτροπή μεταγωγών (ΚΕΜ) να με μεταγάγουν στο νοσοκομείο των φυλακών Κορυδαλλού για να τον προσέχω και να τον εξυπηρετώ. Αίτημα που δεν ήταν τίποτα να το κάνουν δεκτό, αφού ήμουν ήδη εκεί. Μάλιστα μας είπαν ότι υπηρεσιακοί παράγοντες που ασχολήθηκαν στο υπουργείο, χωρίς να τους ξέρουμε, πως «κοιτάνε θετικά το ζήτημα αυτό».
Την ίδια αίτηση έκανα κι εγώ τον περασμένο Φεβρουάριο, δηλαδή πριν από τέσσερις μήνες, χωρίς απάντηση, ενώ αμέσως μόλις τελείωσε το δικαστήριο μου με έφεραν πίσω στη Χαλκίδα. Αυτή ήταν, τελικά, η μέριμνα του υπουργείου ότι «το κοιτάει θετικά»; Για έναν που δεν ξέρει, όλα αυτά αν είσαι σπίτι σου, μπορεί να ακούγονται εύκολα στην αντιμετώπιση τους. Εδώ μιλάμε για φυλακή και έναν άνθρωπο που δεν βλέπει το σκαλοπάτι ή ποιος κινείται διπλά του, πέρα από σκιές, δεν ακούει, έχει σκλήρυνση κατά πλάκας, άσθμα, σοβαρό πρόβλημα στο χέρι και στα πόδια, αποδεχόμενος να βρίσκεται στην απομόνωση του για λόγους δικής του ασφάλειας, χωρίς κανείς να τον βοηθά. Ο Σάββας επειδή είναι αξιοπρεπής, παρότι το δικαιούται δεν ζητά τίποτα και από κανέναν. Βλέποντας όμως τη διάφορα αυτό το χρόνο που βρέθηκα μαζί του έφτασε στο σημείο να κάνει αυτή την αίτηση, ώστε να παραμείνω δίπλα του για να τον βοηθάω.
 Σας απάντησαν, τελικά; Κανείς δεν έχει απαντήσει ούτε στο αίτημά του, εδώ και έξι μήνες, ούτε στο δικό μου. Μάλιστα, την πρώτη δική μου αίτηση, την ίδια χρονική περίοδο, ο διευθυντής στη Χαλκίδα δεν τη διεκπεραίωνε περιμένοντας να γυρίσω πίσω, δικαιολογώντας αυτή τη στάση με την πρόφαση πως βρισκόμουν στον Κορυδαλλό, ενώ όφειλε να τη διεκπεραιώσει, χωρίς να έχει λογούς να μας αρνείται απάντηση.
Η δεύτερη αίτηση μου όπως σου είπα πριν, τον Φεβρουάριο, όπως και του Σάββα μένουν στα αζήτητα της ΚΕΜ, ενώ όλοι γνωρίζουν πως συνεδριάζει τουλάχιστον δυο φορές την εβδομάδα, μη σου πω και κάθε μέρα σε πολλές περιπτώσεις. 
Πόσο δύσκολο είναι τελικά να μην απαξιώνουν τα αιτήματα των κρατούμενων, πόσο δύσκολο είναι να πάψουν να αδιαφορούν για ανάπηρους κρατούμενους;
 Θεωρείς ότι δεν σας απαντούν γιατί δεν θέλουν να είστε μαζί; Πιθανόν ναι, όπως και εξαιτίας και περισσότερο της γενικότερης παράλυσης που επικρατεί στις φύλακες. Φυσικά δεν μου βγαίνει από το μυαλό ότι λειτουργούν κάτω από τιμωρητικές λογικές για μια συγκεκριμένη ομάδα κρατούμενων για να πετύχουν απάνθρωπες διακρίσεις και εξαιρέσεις. Μάλλον είναι βαρύ το όνομα του Σάββα και το δικό μου, παρά τα 17 χρονιά εγκλεισμού μας, ώστε να εφαρμόζουν τέτοιες μεθόδους, παρακωλύοντας τις διαδικασίες που προβλέπει ο σωφρονιστικός κώδικας. Χωρίς να δαιμονοποιούμε καταστάσεις, παρόλο που τις υπομένουμε μαζί με τον Σάββα, πίσω από αυτά κρύβεται και η εκδικητικότητα τους προς εμάς, χωρίς να βλέπω το λόγο. Βλέπεις πως τα ΜΜΕ, το πολιτικό σύστημα αλλά και κάποιοι άλλοι απέναντι μας βγάζουν μια εχθρικότητα, παρουσιάζοντας μας λες και δεν είμαστε στη φυλακή, λες και δεν εκτίουμε καμία ποινή εδώ και 17 χρόνια, λες και ο Σάββας δεν είναι ανάπηρος κρατούμενος, όπως συμβαίνει στην πραγματικότητα.
 Τώρα, τι γίνεται με εσένα που επέστρεψες στην Χαλκίδα; Ας τα πάρουμε λίγο από την αρχή. Σταμάτησα την απεργία πεινάς πέρσι τον Ιούλιο, όταν με ενημέρωσαν ότι έγινε δεκτό το αίτημά μου να βρίσκομαι στη φυλακή μακριά από συνθήκες εξαναγκαστικής απομόνωσης. Με διαβεβαίωσαν, τότε, ότι θα μεταχθώ στις φύλακες Χαλκίδας σε κανονική πτέρυγα σε κανονικό κελί. Γνωρίζεις πως έκανα την απεργία πείνας επειδή τα τελευταία τριάμισι χρόνια, απ’ όποια φυλακή κι αν διαδοχικά πέρασα, μετά το 2015, με είχαν σε ένα καθεστώς εξαίρεσης και απομόνωσης. Από τις φυλακές Δομοκού και μετά στα Χανιά βρέθηκα μόνος σε άδεια πτέρυγα. Τον Ιούλιο του 2015 πήγα στη Νιγρίτα, πάλι σε άδεια πτέρυγα, για να καταλήξω τον Νοέμβρη του 2015 στα Διαβατά, έγκλειστος μόνιμα στο πειθαρχείο, χωρίς να έχω υποπέσει σε κανένα πειθαρχικό παράπτωμα.
Στα Διαβατά έφτασαν να μου αφαιρέσουν κάποια αντικείμενα -μικρά εργαλεία- που χρησιμοποιούσα για να περνάω δημιουργικά την ώρα μέσω της ενασχόλησης με την ξυλογλυπτική και τη χειροτεχνία. Ενασχόληση για τα ελάχιστα, ικανά όμως να καλύψουν τις προσωπικές μου ανάγκες μέσα στη φυλακή, χωρίς να επιβαρύνω το ήδη αδύναμο οικονομικά οικογενειακό μου περιβάλλον, άλλα και για να βοηθάω όσο μπορώ συγκρατούμενους μου. Φτάνοντας στην Χαλκίδα διαπίστωσα πως δεν ήμουν σε κανονική πτέρυγα. Πρόκειται για άλλη μια ιδιότυπη πτέρυγα απομόνωσης, χωρίς να έχει σχέση με την υπόλοιπη φυλακή, χωρίς να παρέχει καμία ουσιαστική δυνατότητα προαυλισμού, άθλησης, μελέτης, διαβάσματος, χειροτεχνίας. Αντιμετώπισα, δηλαδή, αυτό που λένε «Και έσται η εσχάτη πλάνη χείρων της πρώτης».
 Θα ήθελα να μας το περιγράψεις, αν μπορείς. Βρέθηκα σε ένα θάλαμο, ξεκομμένος από την υπόλοιπη φυλακή, λιγότερο από 45 τετραγωνικά μέτρα με άλλους 22 κρατούμενους και με το προαύλιο να είναι το μισό του θαλάμου. Φαντάσου, αν βγούμε όλοι σε αυτό το προαύλιο μόνο όρθιοι μπορούμε να σταθούμε, ανάμεσα σε τέσσερα τραπέζια και έξι καρέκλες, στερώντας το δικαίωμα του προαυλισμού, της άθλησης και της φυσικής εκτόνωσης.
Αν μπούμε στο θάλαμο ούτε όρθιοι, μόνο ξαπλωμένοι. Σε οδηγούνε στην απολυτή απραξία με δέκα τηλεοράσεις στο ίδιο χώρο να παίζουν στο διαπασών, και έμενα στην απόλυτη ένδεια στερώντας μου τη δυνατότητα της χειροτεχνίας. Το θεωρώ εξευτελιστικό να ζητώ χρήματα μέσα στη φυλακή από το συγγενικό μου περιβάλλον, τη στιγμή, μάλιστα, που και το ίδιο δεν ζει στα πλούτη.
Αν σε καταδικάζουν σε απόλυτη απραξία ουσιαστικά σε καταδικάζουν σε αργό θάνατο. Καταρρέει το μυαλό και το σώμα αν δεν έχεις να ασχοληθείς δημιουργικά με κάτι και τολμάνε να μιλούν μετά για επανένταξη, όταν το μόνο που μπορείς να κάνεις είναι να είσαι ξαπλωμένος βλέποντας τηλεόραση. Για φαντάσου είμαι δυο μήνες εδώ και δεν μπορώ να περπατήσω. Οι άλλοι που είναι χρόνια; Αν συνεχιστεί αυτό θα χρειαστούμε ψυχιατρική περίθαλψη, αν δεν προλάβουμε να φαγωθούμε σαν τα άγρια θηρία μέσα στα κλουβιά. Έκτος αν κάποιοι επιδιώκουν να γίνουν τα πράγματα έτσι.
 Σε ακούω απογοητευμένο… Πεισμωμένος και πιεσμένος είμαι, με την αναλγησία που δείχνουν τόσο απροκάλυπτα. Η φυλακή είναι στέρηση της ελευθερίας και όχι της αξιοπρέπειας. Είμαι 17 χρόνια μέσα στις φυλακές και πρώτη φορά βιώνω τόσο πιεστική κατάσταση μετά την απομόνωση. Ακόμα και στην απομόνωση, για 9 χρόνια στο άθλιο υπόγειο του Κορυδαλλού, είχαμε τη δυνατότητα να κάνουμε χειροτεχνίες, να διαβάσουμε, να αθληθούμε, να περπατήσουμε. Εδώ βιώνουμε την απόλυτη τρέλα της απραξίας με τη δικαιολογία πως δεν υπάρχει χώρος στη φυλακή να ασχοληθείς εκτονωτικά ή δημιουργικά και εναλλακτικά με όσα θες, αφαιρώντας από τους κρατούμενους κάθε τι που για τον καθένα ξεχωριστά μπορεί να τον κρατήσει ζωντανό. Ένας αργός θάνατος στη χειρότερη περίπτωση, με τις ευλογίες του υπουργείου, ενώ στη καλύτερη, επιστροφή στο δρόμο της όποιας παραβατικότητας. Πρόκειται για επιλεκτικά απάνθρωπη μεταχείριση από τη στιγμή που υπάρχει η δυνατότητα σε άλλες πτέρυγες, σε άλλους θαλάμους ή σε άλλες φυλακές, οι κρατούμενοι να απασχολούνται δημιουργικά. Αυτό ζητάω και εγώ, να μου επιτρέψουν να ασχοληθώ ξανά με όσα έκανα και στις άλλες φύλακες. Δεν ενοχλώ κανέναν με αυτό, ούτε με το να μου επιτρέψουν να βοηθάω τον αδελφό μου. Θα ήταν πιο έντιμο να με εκτελέσουν παρά να με οδηγήσουν στο θάνατο με την καταναγκαστική απραξία, τη στιγμή που βαυκαλίζονται πως έχουμε νομικό πολιτισμό, χρησιμοποιώντας τέτοιου είδους βασανιστήρια. Να σ'το πω αλλιώς, αν κάνουν πάλι τις φυλακές τύπου Γ' που επαγγέλεται ο Μητσοτάκης, θα είναι «αναβάθμιση», θα πάω σε καλύτερες συνθήκες.
 Εύχεσαι να επιστρέψουν οι φυλακές τύπου Γ'; Όχι, δεν εύχομαι να επιστρέψουν αυτές οι φυλακές, αλλά σου περιγράφω μέσα από αυτή την υπερβολή το οξύμωρο της κατάστασης για όλους τους κρατούμενους με βάση τις άθλιες συνθήκες που επικρατούν. Με την κυβέρνηση του ΣΥΡΙΖΑ πήγαμε πολύ καλά, τεσσεράμισι χρόνια στην απομόνωση, οπότε τι άλλο πιο κάτω να περιμένουμε. Δεν υπάρχει πιο κάτω χειρότερο και ας έρθουν να το δουν με τα μάτια τους, αν αντέχουν την αλήθεια.
 Παρόλα όσα λες πάντως, είδαμε να παίρνει πολύ μεγάλα ποσοστά στους κρατούμενους. Φυσικά και θα έπαιρνε υψηλά ποσοστά σε ψήφους. Όλοι περίμεναν πώς και πώς να έρθει ο νέος Ποινικός Κώδικας, για να αντικατασταθεί ο ήδη απαρχαιωμένος, που εδώ και 70 χρονιά δίνει τη δυνατότητα στους δικαστές να ρίχνουν τις ποινές σαν τα στραγάλια. Μάλλον σε ομηρία κρατούσε όλον αυτό το καιρό χιλιάδες κρατούμενους και μάλιστα κάποιους εν αγνοία τους, τους χρησιμοποίησε.
 Θέλω να σε ρωτήσω για την άδειά σου. Παραβιάζοντάς την, τότε, θεωρήθηκες υπαίτιος για το κόψιμο των άδειων εκείνης της περιόδου, το μετάνιωσες; Το θέμα της παραβίασης της άδειας ήταν μια πολιτική απόφαση και το κόστος βαραίνει αποκλειστικά έμενα. Μόνο ως τέτοια πρέπει να την εξετάσουμε. 
Δεν έφυγα για να περάσω καλά, ούτε για να κάνω βόλτες. Όπως βλέπεις το κόστος αυτό το πληρώνω με τεσσερισήμισι χρόνια απομόνωσης, με όλη την εκδικητικότητα που βγάζουν όλες οι μορφές της εξουσίας, κρατικές ή μη, απέναντι μου.
Αυτοί που με κατηγορούν, ακόμα και οι πρώην σύντροφοι μου, πως εξαιτίας μου κόπηκαν τότε οι άδειες, οι οποίες να σου πω ότι δίνονται κανονικά σε όλους πλην εμού, κάνουν δυστυχώς ένα τραγικό λάθος. Είναι όπως όταν κατηγορούσαν το ΕΑΜ ότι εξαιτίας του, οι Γερμανοί τουφέκιζαν τους πατριώτες. Μα, το ΕΑΜ έκανε αντίσταση, αυτό τους τουφέκιζε; Οι Γερμανοί το έκαναν. Δηλαδή, δεν ευθύνονται οι ναζί κατακτητές και ευθύνεται ο στρατός της αντίστασης και του απελευθερωτικού αγώνα; Ευθύνομαι εγώ, και όχι ο ακροδεξιός Αθανάσιου, ο ακροδεξιός Σαμαράς με τις αποφάσεις που πήραν; Όταν έφυγα, ο νόμος που είχαν φέρει για να κοπούν οι άδειες ήταν ήδη στη διαβούλευση. Προϋπήρχε η συζήτηση, δηλαδή, για να γίνει νόμος και τον ψηφίσαν μετά, χρησιμοποιώντας αν θες έμενα σαν πρόσχημα και έτσι έγινα το μαύρο πρόβατο.
 Πως βλέπεις τις επόμενες εκλογές, θα αλλάξουν τα πράγματα προς το χειρότερο στις φυλακές; Οι εκλογές είναι μέρος του προβλήματος και όχι η λύση. Γι αυτό βλέπεις τόση μεγάλη αποχή με αυτό το τεράστιο ποσοστό που καταγράφει. Στην Ικαρία, την πατρίδα μου, στις ευρωεκλογές η αποχή πλησίασε το 60%. Ο λαός τούς γυρίζει την πλάτη και κάνουν πως δεν το βλέπουν. Ο λαός κατανοεί ότι μέσω των εκλογών δεν υπάρχει λύση, γι αυτό αδιαφορεί. Φυσικά δεν υπάρχει άλλη πρόταση, άλλα αυτό δεν σημαίνει πως δεν θα σχηματιστεί στο μέλλον. Πρόταση που θα πρέπει να περιλαμβάνει την εκδίωξη όλου του πολιτικού συστήματος.
 Μήπως είναι ένας επικίνδυνος συμψηφισμός αυτός;  Όχι δεν κάνω κανέναν συμψηφισμό, ούτε δυσφήμιση στους αριστερούς, μιλάω για τα αποτυχημένα μοντέλα των ηγεσιών. Δες λίγο το παράδειγμα στην αριστερά. Όλοι τους αγαπάνε το αντάρτικο, αρκεί να είναι σε άλλο τόπο και άλλο χρόνο. Υπερασπίζονται το ΕΑΜ αλλά δεν θέλουν να βλέπουν κανέναν αντάρτη σήμερα διπλά τους, υπερασπίζονται τους «Τουπαμάρος» σε άλλο τόπο ή το «Φωτεινό Μονοπάτι», αλλά όχι μια ελληνική εκδοχή του αντάρτικου. Μη βρούνε και κανένα μπελά, δηλαδή, στα καλά καθούμενα. Κανένας δεν έχει πρόθεση αυτή τη στιγμή για τη χώρα. Δεν προσεγγίζουν καν το πρόβλημα του τόπου που είναι ο εκμηδενισμός της παραγωγής. Έχουμε γίνει μια χώρα που δεν παράγει απολύτως τίποτα. Βρήκαν και πουλάν τώρα το χρέος και τα δημοσιονομικά στο λαό. Δεν είναι αυτή η κατάλληλη στιγμή, όμως, για να μιλήσουμε γι αυτά, ακόμα κι αν έρχονται εκλογές. Θα μας δοθεί η ευκαιρία άλλη φορά.
Οι καταστάσεις, για να επανέλθω στις φυλακές, δεν αλλάζουν από τις πολιτικές των υπουργείων. Οι αληθινές καταστάσεις είναι αυτές που βιώνουν οι κρατούμενοι και είναι αόρατες στη κοινωνία, στα ΜΜΕ, στο υπουργείο και το κράτος.
 Και πως αλλάζουν όλα αυτά τελικά; Η άποψη μου είναι ξεκάθαρη για τότε, για τώρα και γι αύριο. Η 17 Νοέμβρη πέθανε, τελείωσε αυτό. Έπαιξε το ρόλο της όταν ήταν ζωντανή, αφήνοντας μια πολιτική παρακαταθήκη για όποιους μπορούν να την κατανοήσουν. Αυτή τη στιγμή δεν χρειάζεται καμιά παρόμοια 17 Νοέμβρη, ή δυο, ή τρεις. Δεν υπάρχει λύση μέσα από τις αναθέσεις. Δεν θα κάνει τη δουλειά κάποιος άλλος για μας. Παλλαϊκός αγώνας χρειάζεται. Αν δεν ξεσηκωθούμε όλοι δεν υπάρχει λύση στο πρόβλημα της χώρας και του λαού. Μόνο έτσι μπορεί να σταθεί ένας αγώνας. Δεν υπάρχει χώρος για ατομικά αιτήματα και μόνο με παλλαϊκή έκρηξη αλλάζει αυτό και δυστυχώς αυτό δεν είναι επιλογή μας. Εκεί μας οδηγούν οι εχθροί, όσοι είναι απέναντι μας και αυτοί που μας κατέστρεψαν.
",https://thepressproject.gr/xristodoulos-ksiros-i-fulaki-einai-sterisi-tis-eleutherias-kai-oxi-tis-aksioprepeias/
Culture,thepressproject.gr,«Μέχρι να κλείσουν οι πόρτες της Μόριας» – 20 μέρες κατάληψης στα γραφεία του ΣΥΡΙΖΑ,Σάββατο 16 Δεκεμβρίου 2017,thepressproject.gr,"της  Αλεξάνδρας Τάνκα Η 17χρονη Καρίμα Κίας, από το Αφγανιστάν, έφτασε στη Λέσβο στις αρχές του Οκτώβρη μαζί με τις τρεις ανήλικες αδερφές της, την μητέρα της και τα δύο αδέρφια της, βρέφη. Κανείς δεν τους είχε προϊδεάσει για την κατάσταση του στρατοπέδου κι ούτε γνώριζαν πως υπήρχε περίπτωση να «κολλήσουν» στο νησί. Για δύο βδομάδες έμενε σε μια σκηνή, που προοριζόταν για 8 άτομα, μαζί με άλλους 15 πρόσφυγες. Οι ανθυγιεινές συνθήκες και το φαγητό τους έκαναν να αρρωστήσουν, ενώ πολλές φορές είχαν διάρροιες και έκαναν εμετούς. «Αρρωσταίναμε συνέχεια λόγω του φαγητού μέχρι που αναγκαζόμασταν να αγοράζουμε φαγητό με τα δικά μας χρήματα» λέει και προσθέτει ότι αν και επισκέπτονταν τους γιατρούς, αυτοί αδιαφορούσαν. «Οι αρχές δεν έκαναν τίποτα, απλά κοιτούσαν» αναφέρει. «Φέρονται στους ανθρώπους λες και είναι ζώα». Μέσα στο διάστημα που πέρασε στη Μόρια, σημειώθηκαν δέκα καυγάδες μεταξύ των προσφύγων, οι οποίοι πετούσαν πέτρες ενώ πολλές φορές κάποιοι χρησιμοποιούσαν και μαχαίρια, σύμφωνα με την ίδια. «Οι αρχές δεν έκαναν τίποτα, απλά κοιτούσαν» αναφέρει. «Φέρονται στους ανθρώπους λες και είναι ζώα».Karima Qias  – πρόσφυγας από το Αφγανιστάν Όταν έφτασαν στο στρατόπεδο ζήτησαν από τους αρμόδιους να τους παρέχουν κάποιες πάνες και λίγο γάλα για τα μωρά, όμως τους απάντησαν πως αυτά είναι για τα μωρά των Σύρων. «Ποια η διαφορά ανάμεσα σε ένα μωρό Αφγανών κι ένα μωρό Σύρων;» διερωτάται η ίδια. Έπειτα από δύο βδομάδες, η οικογένεια της μαζί με άλλους 250-300 πρόσφυγες αποφάσισαν να αποχωρήσουν από το στρατόπεδο και να εγκατασταθούν στον ελαιώνα, δίπλα από αυτό. Την επομένη, ορισμένοι από αυτούς, συμπεριλαμβανομένου και της Καρίμα, πραγματοποίησαν κινητοποίηση στην πλατεία Σαπφούς στη Μυτιλήνη, όπου έστησαν σκηνές, και ζητούσαν να τους αναγνωριστεί το καθεστώς του πρόσφυγα. Στην πλατεία οι πρόσφυγες διέμειναν περίπου ένα μήνα, όμως οι τοπικές αρχές τους υποσχέθηκαν πως σύντομα θα λύσουν το πρόβλημα και θα δεχτούν τα αιτήματά τους με αποτέλεσμα πολλοί από αυτούς να γυρίσουν στη Μόρια. Ωστόσο λίγες μέρες αργότερα 34 35 Αφγανοί πρόσφυγες επέστρεψαν στην πλατεία, αυτή τη φορά χωρίς τις σκηνές τους, για ασκήσουν πίεση. Η απάντηση που έλαβαν ήταν επίθεση από την αστυνομία καθώς και προπηλακισμούς από ομάδες ακροδεξιών. «Δεν ήρθαμε στην Ευρώπη για να φυλακιστούμε. Είναι δικαίωμα κάθε ανθρώπου να κάνει τις επιλογές του» λέει η Καρίμα. Στις 26 Νοεμβρίου η ομάδα των 35 προσφύγων, μαζί με μια ομάδα αλληλέγγυων, προχώρησαν σε κατάληψη των γραφείων του ΣΥΡΙΖΑ στη Λέσβο, στη Μυτιλήνη, οι οποίοι ζητούσαν να τους δοθεί η μπλε σφραγίδα. Σε  ανακοίνωση  του ο ΣΥΡΙΖΑ Λέσβου ανέφερε ότι η κίνηση αυτή το μόνο που καταφέρνει είναι να «ενισχύει και να συσπειρώνει τις ακραίες ξενοφοβικές και ρατσιστές φωνές». Οι λόγοι που οι πρόσφυγες επέλεξαν να πραγματοποιήσουν την κατάληψη στα γραφεία του ΣΥΡΙΖΑ είναι δύο. Ο πρώτος είναι ότι είναι γραφεία του κυβερνώντος κόμματος. Δεύτερον, «οι “βρώμικες’’ πολιτικές της Ευρωπαϊκής Ένωσης δημιούργησαν αυτές τις συνθήκες, και η ‘’αριστερή’’ κυβέρνηση του ΣΥΡΙΖΑ εφαρμόζει αυτές τις πολιτικές» μου τονίζει ο Αράς Χαμπέι, ένας 32χρονος πρόσφυγας από το Ιράν. «Εάν η Ευρώπη θέλει να κλείσει τα σύνορα της, μπορεί να κλείσει επίσης και τα εργοστάσια παραγωγής όπλων;» είναι η απάντηση του Αράς. Σύμφωνα με τον Αράς, καμία οργάνωση ανθρωπίνων δε στάθηκε στο πλευρό των προσφύγων κατά την παράσταση διαμαρτυρίας τους στην πλατεία Σαπφούς. Ο μόνος που εμφανίστηκε ήταν ένας Γερμανός πολιτικός – ο Αράς δε συγκράτησε το όνομά του – ο οποίος τους είπε πως η κατάσταση στην Ευρώπη αυτή τη στιγμή είναι πολύ δύσκολη για να τους αφήσουν να μετακινηθούν.Arash Hampay  – πρόσφυγας απο το Ιράν «Εάν η Ευρώπη θέλει να κλείσει τα σύνορα της, μπορεί να κλείσει επίσης και τα εργοστάσια παραγωγής όπλων;» είναι η απάντηση του Αράς. Στον Αράς έχει χορηγηθεί άσυλο, όχι όμως στον αδερφό του. «Ακόμα κι αν χορηγηθεί άσυλο στον αδερφό μου, εγώ θα παραμείνω εδώ, μέχρι να κλείσουν οι πόρτες  της Μόριας ». Διαβάστε τοτου ΤΡΡ για το κέντρο κράτησης στη Μόρια.",https://thepressproject.gr/mexri-na-kleisoun-oi-portes-tis-morias-20-meres-katalipsis-sta-grafeia-tou-suriza/
Culture,thepressproject.gr,Αυτή είναι η σύμβαση με την Fraport,Παρασκευή 22 Ιανουαρίου 2016,thepressproject.gr,"Όπως θα δείτε παρακάτω, στις 295 σελίδες που δημοσιεύει το ThePressProject, η εταιρεία έχει την δυνατότητα να μειώσει το μίσθωμα που έχει συμφωνηθεί, αν χρειαστούν βελτιωτικά έργα στα αεροδρόμια που αποκτά, απαλλάσσεται από ΕΝΦΙΑ, δημοτικά τέλη και έξοδα περιβαλλοντικών μελετών. Ακόμη, θα δικαιούται αποζημίωση σε περίπτωση που το κράτος αποφασίσει να κάνει αλλαγές στην νομοθεσία του οι οποίες θα επηρεάζουν τα έξοδά της, όμως για παράδειγμα στις συμβάσεις εργασίας. Θα λαμβάνει αποζημιώσεις για τυχόν ζημιές σε μηχανήματα που μεταβιβάσθηκαν (ιμάντες αποσκευών, κλιματιστικά), ή για καθυστερήσεις έργων λόγω αρχαιολογικών ευρυμάτων. Η Fraport θα μπορεί να αναβάλει την πληρωμή του μισθώματος για λόγους ανωτέρας βίας ή να παρατείνει την διάρκεια της 40ετούς σύμβασης σε περίπτωση που το δημόσιο χρωστά αποζημιώσεις ύψους 5.000.000 ευρώ. ολόκληρη τη Σύμβαση Παραχώρησης: ΕΝΦΙΑ:Δημοτικά τέλη: Η Σύμβαση [σελ. 92 § 5.2.1.ιβ] στερεί την τοπική Αυτοδιοίκηση από Δημοτικά τέλη και φόρους απαλλάσσοντας τη FRAPORT από την υποχρέωση πληρωμής για υπηρεσίες κοινής ωφέλειας, την ίδια στιγμή που λοιποί ιδιώτες και επιχειρηματίες πληρώνουν στο ακέραιο για αποχέτευση, δημοτικό φωτισμό, βιολογικούς κλπ. Ακόμα και αν ο παραχωρησιούχος μεριμνά για την περισυλλογή και αποκομιδή των σκουπιδιών, θα απαλλάσσεται από φόρους και τέλη για τα δίκτυα αποχέτευσης και τις δημοτικές υποδομές που θα χρησιμοποιεί.Νέα τέλη για τους επιβάτες: Πέραν των τεσσάρων προϋφισταμένων Τελών (Σπατόσημου [ΤΕΑΑ], Προσγειώσεως, Σταθμεύσεως και Υπέρπτησης) καθιερώνονται ακόμα τρία νέα, τα Τέλη Φωτισμού, Τέλη Ασφαλείας και Τέλη Επιβατών [σελ. 58]. Δηλαδή δεν φτάνει που η FRAPORT θα παίρνει εις το ακέραιον το Σπατόσημο, αλλά θα επιβάλλει και Τέλος για τις υπηρεσίες Ασφαλείας αποτροπής εκνόμων ενεργειών. Θα μετακυλήσει δηλαδή στον επιβάτη το κόστος υπηρεσιών SECURITY. (Το ύψος του Τέλους Ασφαλείας δεν προσδιορίζεται, αλλά προσδοκούν κέρδη και από αυτό. Με σημερινά δεδομένα, ένα αεροδρόμιο με 850.000 αφίξεις επιβατών πληρώνει για υπηρεσίες SECURITY ετησίως γύρω στο 1.300.000 ευρώ. Αν σκεφτούμε ότι τα αεροδρόμια προκειμένου να εναρμονιστούν με Διεθνή πρότυπα Ασφαλείας θα χρειαστούν αναβάθμιση μηχανημάτων ασφαλείας πχ πύλες ελέγχου 4ης γενιάς, SCREENING υψηλής ευκρίνειας, DETECTORS εκρηκτικών με πανάκριβους σένσορες κλπ, αναμένεται όλα αυτά, να μετακυληθούν στον επιβάτη. Επιπλέον με την Σύμβαση Παραχώρησης διασφαλίζεται ότι καμία Κρατική ή Αρμόδια Αρχή δεν θα μπορεί να παρεμβαίνει στη δυνατότητα της Fraport να ορίζει τυχόν Αεροναυτικά Τέλη η ΜΗ (!) Αεροναυτικά Τέλη [σελ. 206 § 28.5]. Αποζημίωση για αλλαγή της νομοθεσίας: Υιοθετούν τον όρο [σελ. 15] «αποζημιώσιμη μεταβολή νομοθεσίας», που πρακτικά σημαίνει ότι, αν η FRAPORT εξ αιτίας της οποίας αλλαγής τη νομοθεσίας (πχ συμβάσεις εργασίας) επικαλεστεί πρόσθετες λειτουργικές δαπάνες για την εταιρία της, μπορεί άνετα να απαιτήσει αποζημιώσεις από το Δημόσιο (ανάλογη διάταξη υπάρχει και στη  Σύμβαση Παραχώρησης του ΟΛΠ) .Αποζημίωση για ατυχήματα: Το κράτος και όχι η FRAPORT θα αποζημιώνει [σελ. 85 § 4.9.6»] για θάνατο ή ζημία προσώπου ή περιουσίας, εξαιτίας πράξεως ή παραλήψεως κάποιου μέρους της Σύμβασης. Εδώ το λέει κομψά «μέρος της Σύμβασης». Οποιοσδήποτε δραστηριοποιείται εργολαβικά στο αεροδρόμιο πχ εργάτης τραυματίζεται θανάσιμα στις βαλίτσες, τρακάρει κλαρκ με βυτιοφόρο καυσίμων, γίνεται πυρκαγιά στην αποθήκη Αφορολογήτων, το Δημόσιο θα πληρώνει και θα αποκαθιστά.Απεργία : Στη σελ. 18 ως «γεγονός ευθύνης του Δημοσίου» θεωρείται και η αδυναμία της Υπηρεσίας Εναερίου Κυκλοφορίας να εξυπηρετήσει συγκεκριμένο αριθμό αεροσκαφών (προσγειο-απογειώσεις) ανά ώρα. Αν για παράδειγμα η χωρητικότητα του Αεροδρομίου είναι επίσημα προσδιορισμένη 10 κινήσεις την ώρα και συμβεί μια βλάβη σε ένα ραδιοβοήθημα Αεροναυτιλίας VOR / ILS ή ΡΑΝΤΑΡ, η FRAPORT θεωρώντας ότι έχει οικονομική επίπτωση από αυτό, θα εγείρει αξιώσεις οικονομικής αποζημίωσης από το Δημόσιο. Το ίδιο θα ισχύει και σε μια απεργία της εναερίου κυκλοφορίας που αμέσως θα χαρακτηριστεί από τη FRAPORT ως «Γεγονός Ευθύνης του Δημοσίου» επικαλούμενη διαφυγόντα κέρδη, μείωση του δείκτη επιδόσεων κλπ. και θα ενεργοποιούνται άμεσα οι διεκδικήσεις των αποζημιώσεων. Θυμηθείτε το 1985 όπου η αεροπορική εταιρεία KLM έκανε αγωγή και ζητούσε αποζημιώσεις από την ΥΠΑ για την απεργία των ελεγκτών εναερίου κυκλοφορίας.Όρια σε ρεύμα, ΟΤΕ, νερό : Οι κρατικοί χρήστες ΕΜΥ, ΑΕΡΟΝΑΥΤΙΛΙΑ, ΠΥΡΟΣΒΕΣΤΙΚΗ, ΤΕΛΩΝΕΙΟ, ΑΣΤΥΝΟΜΙΑ αν υπερβούν σε κατανάλωση ένα ορισμένο επίπεδο αναφοράς για ηλεκτρικό, ΟΤΕ, νερό κλπ. θα πληρώνουν αποζημίωση στην FRAPORT [σελ. 78 § 4.4.6]. Σκεφτείτε ότι μόνο για τα non stop ηλεκτρονικά συστήματα των αεροδρομίων που καίνε πολύ ρεύμα, ο παραχωρησιούχος θα ορίζει αυθαίρετα ένα ανώτατο όριο, η υπέρβαση του ορίου θα ενεργοποιεί την καταβολή αποζημίωσης από το ΔημόσιοΑποζημίωση για ζημίες της εταιρείας: Αν η FRAPORT [σελ. 98 § 6.4.1] παρουσιάσει έξοδα άνω του ενός εκατομμυρίου ευρώ (προσκομίζοντας τιμολόγια) για ζημιές που θα προκύψουν σε οποιοδήποτε από τα μεταβιβασθέντα στοιχεία, τότε το Δημόσιο θα αποζημιώσει τον παραχωρησιούχο για το κόστος της αποκατάστασης. Έτσι το κράτος θα πληρώνει καθ’ όλη τη διάρκεια της σαρανταετίας τις ανακαινίσεις και την αντικατάσταση παλαιών μηχανημάτων (ιμάντων αποσκευών, κλιματιστικών κλπ). Αξίζει να επισημάνουμε ότι η Σύμβαση Παραχώρησης βρίθει από παράθυρα [πχ σελ. 98 – 99 § 6.4] για αποζημιώσεις από το Δημόσιο.Το κράτος πληρώνει για μελέτες: Όπως και τον όρο [σελ. 9] «άδειες ευθύνης του Δημοσίου», στις οποίες περιλαμβάνονται και οι περιβαλλοντικές άδειες. Σήμερα έχουν ανανεωθεί οι μελέτες περιβαλλοντικών επιπτώσεων (με έξοδα του ελληνικού Δημοσίου εκατοντάδων χιλιάδων ευρώ). Εφεξής το κράτος θα πληρώνει για τις νέες μελέτες, τα έξοδα για εξοπλισμούς, αντιρρυπαντικές τεχνολογίες, μετρήσεις θορύβου κλπ. Το ίδιο θα συμβαίνει και κάθε φορά που θα πρέπει ένα Αεροδρόμιο να εναρμονιστεί με μια περιβαλλοντική Ευρωπαϊκή Οδηγία. Δεδομένου επίσης ότι οι περιβαλλοντικές άδειες είναι καθ’ οδόν, όταν αναλάβει οριστικά η FRAPORT τη διαχείριση, ποιος εγγυάται ότι δεν θα διαπιστώσει αποκλίσεις στις περιβαλλοντικές μελέτες; Στη συνέχεια [σελ. 103 § 8.1.1, σελ. 120 § 13.4.1-2] ξεκαθαρίζεται ότι όλα τα σχετικά είναι ευθύνη του Δημοσίου. Το ίδιο αναφέρει και στη σελ. 121 § 13.4.3 όπου προβλέπεται αποζημίωση στη FRAPORT στην περίπτωση που διαπιστωθεί καθυστέρηση στην εκτέλεση των αναγκαίων περιβαλλοντικών έργων. Η FRAPORT εργολάβος : Η Σύμβαση [σελ. 76 § 4.3.3.] δίνει τη δυνατότητα στη FRAPORT να λειτουργήσει και ως εργολάβος όλων των Δημοσίων έργων που ο παραχωρητής έχει δεσμευτεί να ολοκληρώσει πριν την παράδοση. Στη σελ. 164 § 22.3 προβλέπεται ότι για υπεργολαβίες που θα γίνουν από θυγατρική της FRAPORT δεν χρειάζεται η συναίνεση του Δημοσίου.Τραπεζικός δανεισμός: Προβλέπεται ότι το Κράτος θα επιτρέπει στη FRAPORT να φεσώνει με δάνεια την επένδυσή της στο όνομα περαιτέρω αναβαθμίσεων [σελ. 108 § 9.1.7]. Η συναίνεση του Δημοσίου σύμφωνα με την ίδια ρήτρα είναι δεδομένη και άνευ καθυστερήσεως. Δεν χρειάζεται να είναι κανείς ειδικός για να αντιληφθεί τις συνέπειες των δανεισμών, που ουσιαστικά θα γίνονται με την εγγύηση του ελληνικού δημοσίου. Η Εταιρεία θα βάζει ενέχυρο τα δικαιώματα που απορρέουν από την Σύμβαση και οι Τράπεζες ίσως κάποτε γίνουν οι νέοι διαχειριστές. Το κράτος θα είναι αδύνατο πρακτικά να επανακτήσει τα διαχειριστικά δικαιώματα επί των Αεροδρομίων, διότι θα απαιτούνται τεράστια ποσά για να εξοφληθούν οι Τράπεζες.Δυνατότητα πώλησης «άχρηστων» στοιχείων: Η FRAPORT μπορεί να πωλήσει [σελ.80 § 4.5.2.]όσα μεταβιβασθέντα περιουσιακά στοιχεία δεν την εξυπηρετούν! Βέβαια προϋπόθεση είναι να ενημερωθεί εγκαίρως η ΥΠΑ η οποία θα κληθεί εντός 14 ημερών να απομακρύνει με έξοδα του κράτους όσα περιουσιακά στοιχεία είναι παλαιά ή μη αξιοποιήσιμα. Φανταστείτε η FRAPORT να δώσει προθεσμία στο Δημόσιο 14 ημέρες για την έκδοση Πρωτοκόλλου Παραλαβής του Κολυμβητηρίου ή του Τένις ή του Πάρκινγκ που αυτή τη στιγμή λειτουργεί το Ελληνικό Αθλητικό Κέντρο Κέρκυρας (μονομερώς ανακλητοί χώροι που στο παρελθόν είχαν παραχωρηθεί από την ΥΠΑ). Προμήθειες κι εξοπλισμοί: Χαρακτηριστική είναι η ρήτρα [σελ. 218 § 30.7] κατά την οποία η FRAPORT δύναται να αγοράζει για λογαριασμό της ΑΕΡΟΝΑΥΤΙΛΙΑΣ (δηλ. του Δημοσίου) αναβαθμισμένους εξοπλισμούς και εν συνεχεία να αφαιρεί το κόστος από την οφειλόμενη Εισφορά της προς το Δημόσιο (ως Εισφορά εννοεί το 8,5% και 35% του ΤΕΑΑ [σελ. 207 § 28.9] που θα καταβάλει πριν και μετά το 2024 αντίστοιχα). Με άλλα λόγια, η FRAPORT κάνοντας χρήση υπερτιμολογημένων ή αφανών προμηθειών, θα αφαιρεί άνετα διάφορα ποσά από την Εισφορά της.Απαλλοτριώσεις: Προβλέπονται απαλλοτριώσεις εκτάσεων προκειμένου να πιστοποιηθούν τα Αεροδρόμια, οι οποίες βαρύνουν αποκλειστικά το κράτος [σελ. 123 – 124]. Σε κάθε νέο MASTER PLAN αναβάθμισης, φαίνεται ότι θα αρπάζει την ευκαιρία η ξένη εταιρεία για να επεκταθεί απαιτώντας απαλλοτριώσεις από το Δημόσιο.Δυνατότητα παράτασης της διάρκειας παραχώρησης: Ρήτρα [σελ. 218 § 30.5] που προβλέπει ότι εάν το κράτος χρωστά αποζημιώσεις μεγαλύτερες των 5.000.000 ευρώ, η FRAPORT μπορεί να επιλέξει την ανάλογη σε χρήμα παράταση της περιόδου παραχώρησης των Αεροδρομίων! Αυτό μπορεί να εκφυλιστεί σε κανόνα και να βρεθούμε με μία τρομερή παράταση της περιόδου παραχώρησης πέραν των 40 ετών. Το ίδιο ισχύει και για τις ρήτρες [σελ. 210 – 211] που επιτρέπουν αναβολή της πληρωμής του μισθώματος παραχώρησης για λόγους ανωτέρας βίας. Ανοίγει το δρόμο για τη μη πληρωμή των υποχρεώσεων της FRAPORT Σύνδεση επιδόσεων με το τίμημα: Έργα: Επίσης προβλέπεται [σελ. 119 § 13.2.4.β] ότι, εάν απαιτηθούν έργα για να υλοποιηθούν οι περιβαλλοντικοί όροι, τότε αντί να αποζημιώσει το κράτος τη FRAPORT, δύναται να αναπροσαρμόσει το μίσθωμα προς όφελός της! Όλα τα Περιφερειακά αεροδρόμια πάσχουν σε επίπεδο δικτύων απορροής και οι τάφροι ομβρίων δέχονται πετρελαιοειδή κατάλοιπα του χώρου στάθμευσης α/φων. Έτσι για να αποκατασταθούν αυτά, απαιτούνται παρεμβάσεις εκατομμυρίων, οι οποίες θα αφαιρεθούν από το μίσθωμα. Το Κράτος σταδιακά θα εισπράττει όλο και λιγότερα από τη FRAPORT. Καμία υποχρέωση μετά τη λήξη της Σύμβασης: Καμία υποχρέωση μετά τη λήξη της Σύμβασης: Σε υποσημείωση με μικρά γράμματα στο τέλος της σελ. 24 διευκρινίζεται επίσης ότι για τα έργα που θα κάνει η FRAPORT, θα καταθέσει εγγυητικές επιστολές καλής εκτέλεσης έργων & καλής λειτουργίας. Όταν όμως λήξει η Σύμβαση Παραχώρησης, το Δημόσιο δεν θα μπορεί να εγείρει απαιτήσεις. Αν δηλαδή το ελληνικό κράτος μετά τη σαρανταετία παραλάβει τα αεροδρόμια σε μη ικανοποιητική κατάσταση και με χρέη σε ξένες τράπεζες, η FRAPORT θα ρευστοποιήσει τις εγγυητικές για να πληρώσει τις Τράπεζες και δεν θα έχει καμία υποχρέωση προς το Δημόσιο.	 Δυνατότητα για άλλες επιχειρηματικές δραστηριότητες: Κλείσιμο επιχειρήσεων: Στη συνέχεια στη σελ. 104 § 8.3 επειδή γνωρίζουν ότι η παραχώρηση των Αεροδρομίων θα οδηγήσει σε κλείσιμο πλήθος επιχειρήσεων, σπεύδουν να ξεκαθαρίσουν ότι η FRAPORT, δεν θα υπέχει καμία ευθύνη για τυχόν άμεση ή αποθετική ζημία ή για τα διαφυγόντα κέρδη που ενδεχομένως υφίστανται τρίτα μέρη λόγω της Σύμβασης Παραχώρησης.Μια χείρα βοηθείας για τα ενδεχόμενα δικαστήρια. Υπηρεσίες: Οι Συμβάσεις ξεχωρίζονται σε δύο κατηγορίες [σελ. 54] α) των Καταστημάτων Αφορολόγητων Ειδών (ΚΑΕ), των φορέων επίγειας εξυπηρέτησης, του ανεφοδιασμού και β) αυτές της ΥΠΑ με άλλους φορείς παροχής υπηρεσιών. Εξ αυτών μεταβιβασθείσες θεωρούνται μόνο οι πρώτες. Για τις υπόλοιπες που αφορούν πάσης φύσεως εκμεταλλεύσεις και εμπορικές δραστηριότητες ή παρεχόμενες υπηρεσίες στους επιβάτες, η Σύμβαση Παραχώρησης δεν δεσμεύει τη FRAPORT [σελ. 85] να τις κρατήσει, αρκεί να το γνωστοποιήσει στο κράτος. Αυτό με τη σειρά του, οφείλει με δικά του έξοδα να τις λύσει (και αποζημιώσει ανάλογα τον αντισυμβαλλόμενο). Με άλλα λόγια, τέλος στα RENT A CAR, SNACK BARS, TAXI KIOSKS, CIGARETTE KIOSKS, PARKING ENTERPRISES κλπ. Για τους συμβαλλομένους δε που χρωστάνε στο κράτος ενοίκια, το Δημόσιο οφείλει εντός 60 ημερών να πληρώσει για λογαριασμό τους. «Απαλασσόμενη αναχρηματοδότηση»: Σπεύδουν να ξεκαθαρίσουν [σελ. 13-14] την έννοια της Απαλλασσόμενης Αναχρηματοδότησης, ανοίγοντας παράθυρα για φοροαπαλλαγή στην διακίνηση κεφαλαίων της εταιρείας (πχ πώληση μετοχών ή άλλη τιτλοποίηση, καθημερινά κεφάλαια κίνησης, χρηματοδότηση επικείμενων έργων κλπ.). Καλλιεργούν έτσι συνθήκες αθέμιτου ανταγωνισμού όχι τόσο με άλλες ελληνικές ή ευρωπαϊκές επιχειρήσεις, αλλά κυρίως με εκείνες που παρέχουν το ίδιο αεροπορικό έργο στον ίδιο χώρο, πχ εταιρείες επίγειας εξυπηρέτησης α/φων (ground handling). Καμία υποχρέωση: Το κράτος αποζημιώνει τους απολυμένους: Όπως όμως προβλέπεται στη σελ. 176 § 24.20.3, το κράτος θα αποζημιώνει την FRAPORT για τα έξοδα που έκανε αντιμετωπίζοντας δικαστικά τις αξιώσεις των απολυμένων υπαλλήλων της ΥΠΑ! Πρόκειται για 900 περίπου υπαλλήλους των Περιφερειακών Αεροδρομίων απαξιωμένοι και με μειωμένους μισθούς, χώρια την ανασφάλεια για το μέλλον τους. Προδομένοι από τους κρατικο-συνδικαλιστές και χωρίς πληροφόρηση για το νέο οργανόγραμμα της ΥΠΑ και το μέλλον τους. Εργαζόμενοι εκτός Ε.Ε.: Επιπρόσθετα η Σύμβαση υποχρεώνει το κράτος να διευκολύνει με βίζες και άδειες παραμονής τους εκτός ευρωπαϊκής ένωσης υπαλλήλους που θα προσλάβει η FRAPORT, μετά των οικογενειών τους [σελ. 74 § 4.3.2.ι]. Θα φέρει προφανώς εργάτες χαμηλού κόστους και ούτε λόγος για Έλληνες ανέργους.	Μέσα από τις ρήτρες [σελ. 214. § 30.1.2 – 30.1.3 και σελ. 216 § 30.4.1] δίνεται η δυνατότητα στη FRAPORT να επικαλείται μειωμένες επιδόσεις που συνδέονται με τα οικονομικά (τέλη, πληρωμές προς το Δημόσιο κλπ) λόγω καθυστερήσεων στα επικείμενα έργα με ευθύνη του Δημοσίου και με το ρόλο του τάχα ανεξάρτητου μηχανικού να παρεμβαίνει είτε γνωμοδοτικά είτε διαιτητικά. Και πάλι θα καλείται το Κράτος να τους αποζημιώσει. Ολόκληρη η Σύμβαση Παραχώρησης των 14 Περιφερειακών Αεροδρομίων:",https://thepressproject.gr/auti-einai-i-sumbasi-me-tin-fraport/
Culture,thepressproject.gr,Μια κοινωνία που σιωπά στην έμφυλη βία είναι μια κοινωνία σε κρίση,Κυριακή 10 Σεπτεμβρίου 2017,thepressproject.gr,"Αλεξάνδρας Τάνκα 	Ουκ ολίγες ήταν οι περιπτώσεις που άφησαν «συγκλονισμένους» τους πολίτες που βρέθηκαν στη θέση του μάρτυρα δημόσιων περιστατικών βίας. Ο ξυλοδαρμός μιας γυναίκας από τον σύζυγο ή κάποιο οικογενειακό της πρόσωπο, όπως για παράδειγμα τον πατέρα, αποτελεί ένα συχνό φαινόμενο, το οποίο μάλιστα ίσως αποτελεί μέχρι και σήμερα κάτι το «συνηθισμένο». Πολλές φορές αυτή η μορφή βίας χρησιμοποιείται ως μέσο συνέτισης του θύματος από τον θύτη, ενώ συχνά επίσης της προσδίδεται ο τίτλος ενός «οικογενειακού περιστατικού». 
Στα τέλη Αυγούστου, μία 18χρονη κοπέλα η οποία είχε δεχτεί δολοφονική επίθεση από τον πατέρα της, διαγνώσθηκε κλινικά νεκρή. Λίγες μέρες αργότερα βγήκε στη δημοσιότητα το προφίλ της οικογένειας το οποίο απαρτίζονταν από πατέρα/σύζυγο που επανειλημμένα κακοποιούσε τη σύζυγο του, η οποία μετέπειτα πήρε την απόφαση να φύγει. Λίγο καιρό αργότερα θύμα της οργής του άντρα αποτέλεσε η 18χρονη κόρη. 	",https://thepressproject.gr/mia-koinonia-pou-siopa-stin-emfuli-bia-einai-mia-koinonia-se-krisi/
Culture,thepressproject.gr,Ευρωπαϊκά Βραβεία Θεάτρου και… G7: Το Θεατρικό συγκείμενο και το Κοινωνικό περικείμενο,Παρασκευή 22 Δεκεμβρίου 2017,thepressproject.gr,"της  Εύης Προύσαλη 
Δρ. Θεατρικών Σπουδών και Κριτικός Θεάτρου Η Ιταλία συμπεριέλαβε φέτος -στις 100 εκδηλώσεις που διοργάνωσε στο πλαίσιο της ετήσιας Προεδρίας των συναντήσεων των  G7  και των εορτασμών των Συνθηκών της Ρώμης, με τις οποίες ιδρύθηκε πριν από 60 χρόνια η ΕΟΚ (Ευρωπαϊκή Οικονομική κοινότητα)- τη διοργάνωση του 16ου Ευρωπαϊκού Βραβείου Θεάτρου (Europe Theatre Prize), το οποίο απονέμεται σε καταξιωμένους θεατρανθρώπους αλλά και το βραβείο Νέες Θεατρικές Πραγματικότητες (New Theatrical Realities) που απονέμεται σε νεώτερους κι ελπιδοφόρους σκηνοθέτες ή/και σε θεατρικές ομάδες. Πρόκειται για μία διοργάνωση που και η χώρα μας έχει φιλοξενήσει στο παρελθόν στην Θεσσαλονίκη και μάλιστα  δις  (2007  και  2008, χωρίς αντίστοιχο προηγούμενο!) υπό τον Ευάγγελο Βενιζέλο ως υπουργό Πολιτισμού και φορέα υλοποίησης το Κρατικό Θέατρο Βορείου Ελλάδος (ΚΘΒΕ).
Το Ευρωπαϊκό Βραβείο Θεάτρου απονεμήθηκε φέτος στους  Τζέρεμι Άιρονς  και  Ιζαμπέλ Ιπέρ , για τη συνολική προσφορά τους στο θέατρο και τον κινηματογράφο. Το βραβείο έχει δοθεί στο παρελθόν στους: Αριάν Μνουσκίν, Πίτερ Μπρουκ, Τζόρτζιο Στρέλερ, Χάινερ Μίλερ, Ρόμπερτ Γουίλσον, Πίνα Μπάους, Λεβ Ντοντίν, Μισέλ Πικολί, Χάρολντ Πίντερ, Πέτερ Ζάντεκ, κ.ά Στην τελετή απονομής των βραβείων απολαύσαμε τους δύο ηθοποιούς να ερμηνεύουν το θεατρικό έργο του Χ. Πίντερ  AshestoAshes  ( Τέφρα και Σκιά ), υπό μορφή αναλογίου. Η στατικότητα των ερμηνευτών δεν εμπόδισε την ανάδειξη της ελλειπτικότητας και αμφισημίας του πιντερικού λόγου. Απεναντίας, εξαιτίας της απουσίας σκηνοθεσίας οι θεατές είχαν τη δυνατότητα να εμβαθύνουν στη δομή κι ανέλιξη του διαλόγου. Οι τονισμοί και επιτονισμοί καθώς και οι συναισθηματικές κλιμακώσεις των ηθοποιών, παρά τη διαφορετική σκηνική ιδιοσυγκρασία τους -επιβλητικός και εξωστρεφής ο Άιρονς, μίνιμαλ και εσωστρεφής η Ιπέρ- συντονίστηκαν επαρκώς, ώστε να γοητεύσουν τους θεατές.Jeremy Irons 
Isabelle HuppertΜετά από 31 χρόνια στον ευρύτερο χώρο του θεάτρου, ο  Δημήτρης Παπαϊωάννου , ο διεθνώς καταξιωμένος Έλληνας σκηνοθέτης, βραβεύτηκε από τον Ευρωπαϊκό αυτό θεσμό για τη συνολική προσφορά του. Μία βράβευση, άλλοθι για τον θεσμό, ο οποίος άργησε να «αναγνωρίσει» την αξία του καλλιτέχνη, γι’ αυτό και το βραβείο του ονομάστηκε  SpecialPrize . Δυστυχώς, δεν παρουσιάστηκε κάποια παράσταση του Δ. Παπαϊωάννου στο πλαίσιο της φετινής διοργάνωσης.Ο βραβευμένος Δ. Παπαϊωάννου : Θέατρο της «εικόνας» Ene – Liis Semper  και ο  Tiit Ojasoo  ( )Η παράσταση είναι πολύσημη και ανοιχτή σε αναγνώσεις και ερμηνείες. Η πολυσημειακότητα και τα διακείμενά της (θεολογία, σημεία από την αρχαία τραγωδία, εξελικτικές νύξειςκ.ά.) στοιχειοθετούν μια αλληγορία/αναφορά στην πορεία του ανθρώπινου είδους, από γενέσεως. Ο  Άνθρωπος  πορεύεται μέσα στη βρωμιά και στη λάσπη σε όλες τις εκφάνσεις του πολιτισμού του, μηδεμιάς εξαιρουμένης, φυσικά ούτε της Τέχνης. Η φόρμα της σκηνικής πράξης -η επιλογή αυθεντικής λάσπης ως το επικρατούν σκηνικό υλικό- συντονίζεται απολύτως με το θεματικό περιεχόμενο της παράστασης. Έτσι, τα ανθρώπινα σώματα, οι σχέσεις που αναπτύσσουν και οι πράξεις που επιλέγουν, η σεξουαλική συμπεριφορά τους, οι θεωρίες και τα θρησκευτικά ή πολιτικά ιδεολογήματα που διαμορφώνουν, ακόμα και η τέχνη, εκκινούν από και καταλήγουν στη «λάσπη» : από τη λάσπη της μυθολογίας, των πρωτοπλάστων και τον πηλό της αρχαϊκής τέχνης ως το «χους εις χουν», η ρευστότητα του υλικού και η ευπλαστότητά του υποδηλώνουν τις ποικίλες «στάσεις» κι εκφράσεις πολιτισμού στην ιστορία της ανθρωπότητας. Μια εμπνευσμένη παράσταση/βίωμα για τον θεατής της, που προκαλεί κι επιβάλει μέσα από την πολυπλοκότητά της, τον αναστοχασμό και την αναθεώρηση κάθε φενάκης. Μια παράσταση που επενδύει στη «μνήμη» των ελεφάντων και σε ό,τι αυτή συνδηλώνει.	 Νο43 Filth (Βρωμιά), σκηνοθέτες Ene-Liis Semper και ο Tiit Ojasoo	Εξίσου εμπνευσμένη ήταν και η παράσταση του Ιταλού σκηνοθέτη  Alessandro Sciarroni,() . Ένας άντρας εισέρχεται σε μια μεγάλη άδεια σκηνή, με φόντο ένα πανί σε ήπιο γκρι χρώμα. Παίρνει από το πάτωμα δίπλα του μία  κορίνα  -κορίνα του μπόουλιγκ ή παρόμοια με αυτές που χρησιμοποιούν οι ζογκλέρ- κι αρχίζει σταδιακά να την πετά ψηλά και να την πιάνει με τα χέρια του, εναλλάξ, ρυθμικά, κάνοντας κάθε φορά έντονο θόρυβο πιάνοντας τη λαβή της. Στη συνέχεια παίρνει και δεύτερη κορίνα, τις εναλλάσσει ανάμεσα στα χέρια του, τις πετά ψηλά, άλλοτε πιο γρήγορα, άλλοτε πιο αργά. Στη σκηνή εισέρχεται και δεύτερος και τρίτος και τέταρτος άντρας, οι οποίοι εκτελούν την ίδια αλληλουχία κινήσεων και δράσεων με τις κορίνες, ενώ ο ήχος που ακούγεται πλέον απ’ όλα τα χέρια καθίσταται «μουσικός», με τονικότητα κι εναλλαγές. Στη φάση αυτή οι κινήσεις με τις κορίνες γίνονται όλο και πιο πολύπλοκες, τα πετάγματά τους πιο «επικίνδυνα», πίσω από την πλάτη ή πολύ γρήγορα, ώστε κάποιοι ηθοποιοί δεν τα καταφέρνουν και οι κορίνες πέφτουν στο πάτωμα. Τις παίρνουν και συνεχίζουν. Το πρώτο αυτό στάδιο διαρκεί περίπου μισή ώρα. Σε επόμενο στάδιο, οι άντρες ανταλλάσσουν τις κορίνες μεταξύ τους, με όλους τους πιθανούς τρόπους, και προς διάφορες κατευθύνσεις, έτσι ώστε και οι ίδιοι μετακινούνται αναγκαστικά πίσω μπρος, διαγωνίως και οριζοντίως πάνω στην άδεια σκηνή. Στη φάση αυτή, δεν παράγουν καθόλου ήχο κατά το πιάσιμο της κορίνας. Τα σώματα κινούνται και «δρουν» σε απόλυτη σιωπή. Οι ρυθμοί αυξάνονται, οι «πτώσεις» είναι περισσότερες και συχνότερες, τα σώματα κουράζονται, η μουσική τα συνοδεύει. Κι όμως, συνεχίζουν, μέχρι εξουθενώσεως. Μέχρι, σταδιακά, ο ρυθμός να επιβραδυνθεί, ώσπου στο τέλος όλοι ακινητούν: χέρια, πόδια, κορίνες, σώματα. Τα φώτα σβήνουν.Ο σκηνοθέτης, με πολύ απλά μέσα, μόνο με τα σώματα των ηθοποιών και με τις κορίνες, πάνω σε μια σκηνή, κατορθώνει να διαταράξει τη θεατρική σύμβαση σε βαθμό που να απειλείται η έννοια του θεατρικού είδους! Το υλικό του απο-σημειοποιείται από τα στερότυπα: τόσο του ηθοποιού όσο και του σκηνικού εργαλείου που χρησιμοποιεί, της κορίνας. Ο ηθοποιός δεν είναι ηθοποιός με τη συμβατική έννοια του όρου, ούτε όμως ζογκλέρ, καθώς ο «τόπος θεάτρου», η σκηνή πάνω στην οποία βρίσκεται, τον σημειοποιεί ως «κάτι άλλο», ως ένα σημείο σημείου. Ούτε η λειτουργία της κορίνας αντιστοιχεί στην ευρεία χρήση της. Αμφότεροι, αποκτούν νέες σημειοποιήσεις και αποσημειοποιήσεις, σε ένα ανοιχτό παιχνίδι, εννοιών και σχέσεων που εναπόκειται στη φαντασία, τη σκέψη και την διακειμενικότητα που εμφωλεύει στον νου κάθε θεατή. Η επαναληπτικότητα των κινήσεων, οι μικρές παραλλαγές τους, οι διαφοροποιήσεις σε κίνηση και σε ρυθμό, οι ανταλλαγές μεταξύ τους, οι πτώσεις και οι ήχοι, συνιστούν ένα πλαίσιο με άπειρες υποδηλώσεις και συνδυασμό ερμηνειών, με πρωταρχικά στοιχεία εκείνα της χρονικότητας, της παροντικότητας, της αλληλεπίδρασης κοκ. Η παράσταση αυτή πέρα από το να «απαιτεί» μία ή περισσότερες ερμηνείες αποτελεί ουσιαστικά μία νέα σκηνική «γλώσσα». Μια γλώσσα, που βασίζεται σε μια ανοίκεια σκηνική σωματικότητα. Μια γλώσσα / απουσία λόγου. Εξ αυτού και η πύκνωση νοήματος που τη συνοδεύει. Μια γλώσσα/σχήμα/φόρμα. Κάτι που δεν είναι πρωτόγνωρο στην ιστορία του θεάτρου. Είναι όμως σημαντικό, διότι η καταγωγή της «γλώσσας» αυτής δεν είναι τελετουργική αλλά διαυγής και καθημερινή. Η παράσταση στοχεύει στον πυρήνα της ουσίας του θεατρικού φαινομένου και εγείρει πολλαπλά ζητήματα τέχνης και μίξης των ειδών.	 Alessandro Sciarroni, Untitled, I will be there when you die(Άτιτλο, Θα είμαι εκεί όταν πεθάνεις)	Η παράσταση, της σκηνοθέτιδας  SussaneKennedy  από το ομώνυμο μυθιστόρηματου Τζέφρι Ευγενίδη, που έγινε και ταινία, είναι εξ ολοκλήρου βασισμένη σε video προβολές -εσωτερικών χώρων, κοντινών πλάνων, εξοχικών δρόμων, προσώπων- πάνω σε ένα υπερφορτωμένο σκηνικό, στο οποίο δεσπόζει ένα γυμνό κοριτσίστικο σώμα πάνω σε γυάλινο κρεβάτι. Επί σκηνής βρίσκονται τέσσερα νεαρά κορίτσια, τα οποία φορούν ανέκφραστες μάσκες και η φωνή τους ακούγεται μέσω μικροφώνων, σαν απόκοσμη. Πρόκειται για την περιγραφή αυτοκτονιών τεσσάρων εφήβων κοριτσιών μιας οικογένειας, την οποία αφηγούνται διαδοχικά οι έφηβες. Κατά διαστήματα εμφανίζεται σε μια από τις video οθόνες ένα πρόσωπο, σαν avatar, ένα ανθρωποειδές, που ομοιάζει με το προσφάτως διαφημιζόμενο ανθρωποειδές ρομπότ, ονόματι Sophia, και το οποίο μιλά για τον θάνατο και την απελευθέρωση της ψυχής από το σώμα, σύμφωνα με τον τρόπο καθοδήγησης μελλοθανάτου που αναφέρεται στη  Θιβετιανή Βίβλο των Νεκρών  και τα  Bardo . Πληθωριστική εικονοποιΐα, ανένταχτοι θεματολογικοί συνδυασμοί, συμπαράθεση στοιχείων χωρίς διαυγή ερείσματα, εμφανής μεταφυσική «κατήχηση» από σκηνής -αναφορά σε όλες τις θρησκείες-, είχαν ως αποτέλεσμα ένα παραστασιακό συνονθύλευμα, χωρίς στόχο. Εντυπωσιακή αλλά αλυσιτελής σκηνική πράξη.	 The Virgin Suicides, της σκηνοθέτιδας Sussane Kennedy	Η παράσταση , της Ισραηλινής σκηνοθέτιδας  YaelRonen , σε επιθεωρησιακό ύφος, βασισμένη σε κείμενα από αυτοβιογραφικά στοιχεία των ηθοποιών που προέρχονται όλοι από διαφορετικές χώρες, με εμβόλιμα τραγούδια και φαντασμαγορικά ενδύματα, επένδυσε στην κοινότητα των απανταχού Ρομά, οι οποίοι περνούν στην «αντεπίθεση». Ηθοποιοί Ρομά, από τη Ρουμανία, τη Σερβία, το Κόσσοβο, την Αγγλία και τη Σουηδία ενώνουν τις δυνάμεις τους πάνω στη σκηνή για να ακουστεί η «φωνή» τους, τα προβλήματα και οι «διωγμοί» που υφίστανται καθ’ όλη τη διάρκεια της ευρωπαϊκής ιστορίας. Ενώ η παράσταση έχει πολύ χιούμορ και αυτοσαρκασμό των ηθοποιών, με κάποιους να δηλώνουν περήφανοι για την μεγάλη μύτη τους ή για την κυτταρίτιδά τους, ενώ άλλοι να δηλώνουν ομοφυλόφιλοι, bisexual κ.ά., καταλήγει τελικώς σε ένα μανιφέστο για την ίδρυση μιας χώρας των Ρομά,  Gipsyland , για την αυτοδιαχείριση και τη χειραφέτησή τους. Σ’ αυτό το σημείο το θέατρο χάνει τη «θεατρικότητά» του καθώς καταλήγει σε «πολιτικό» άμβωνα. Η κραυγαλέα αυτή επιθετική σκηνική χειρονομία, κάθε άλλο παρά διεκδίκηση δικαιωμάτων μπορεί να χαρακτηριστεί, καθώς τα δικαιώματα δεν κατακτώνται με πύρινους λόγους αλλά με κοινωνικούς αγώνες, πολλώ δε μάλλον μέσα σε μια αίθουσα θεάτρου! Οι Ρομά εξάλλου δε διαφέρουν από οποιονδήποτε άλλον πολίτη που καταπιέζεται στις δυτικές κοινωνίες. Η αυτοδιάκρισή τους από τους υπόλοιπους πολίτες καθιστά αυτομάτως ένα ταξικό πρόβλημα σε φυλετικό. Πρόκειται για ένα αποτυχημένο θεατρικό δρώμενο αλλά και αποτυχία της παράστασης να θίξει και να πραγματευτεί τα ζητήματα των Ρομά στις δυτικές κοινωνίες.	 Roma  Armee , της Ισραηλινής σκηνοθέτιδας Yael Ronen	Στην κατηγορία αυτή παρουσιάζονται παραστάσεις σκηνοθετών που έχουν βραβευτεί με το Europe Prize Theatre τα προηγούμενα έτη. Παρακολουθήσαμε, έτσι, την παράστασητου Heiner Muller, στην εκδοχή που ο  BobWilson  είχε σκηνοθετήσει το 1986 στη Ν. Υόρκη. Ηθοποιοί ήταν οι φοιτητές της Ακαδημίας Θεάτρου «Silvio d' Amico» της Ρώμης. Ο Wilson εικονοποίησε με απόλυτη ακρίβεια -με το γνωστό στυλιστικό του ύφος- τα ιστορικά φαινόμενα και τις καταστάσεις που πολύ εύγλωττα και ποιητικά περιγράφει ο H. Muller. Απόλυτος συντονισμός εικόνας και κειμένου -με έντονες διακειμενικές αναφορές στον Μπέκετ, μέσω της απαράλλαχτης επανάληψης των καταστάσεων- που αναφέρεται στην αέναη ανακύκληση των ιστορικών φαινομένων, στην αλλοτριωτική δύναμη της εξουσίας, στα ιδεολογήματα που επιβάλλονται από τις ηγετικές φυσιογνωμίες που σημάδεψαν την Ιστορία, στην αδιάλειπτη κυριαρχία του αστικού τρόπου συμπεριφοράς και σκέψης κι εν τέλει στη αποτυχία ολοκλήρωσης μιας χειραφετημένης κοινωνίας. Ένας φαύλος κύκλος, με τους πολίτες αμέτοχους και συνενόχους ταυτοχρόνως! Η Ιστορία ως μία σκηνή θεάτρου όπου παίζεται αενάως το ίδιο έργο: ο Άμλετ ενώπιος ενωπίω με τον «πολιτισμό», την εξουσία και τον Άνθρωπο, ανίκανος να «ολοκληρώσει» το δράμα του: «Δεν παίζω άλλο». Κι απεγνωσμένα αναφωνεί: «Με την πλάτη γυρισμένη στα ερείπια της Ευρώπης. Χάιλ Coca Cola».[1]	 Heiner Muller, Hamletmachine σκηνοθεσία Bob Wilson (1988)	Αντιθέτως, μεγάλη απογοήτευση ήταν η παράσταση του  από τον βραβευμένο στο παρελθόν ιταλό σκηνοθέτη Τζόρτζιο Μπαρμπέριο Κορσέτι	Κι ενώ η Ρώμη που κατέχει τη θέση της προεδρίας των G7 για το 2017 -πρώην G8, το 2014 έδιωξαν τη Ρωσία- κινείται σε ρυθμούς συναντήσεων κορυφής των οικονομικά ισχυρότερων κρατών της Γης που διαμορφώνουν πολιτικές και ορίζουν τη «μοίρα» των υπολοίπων λαών, 500 περίπου άτομα, ανάμεσα τους Κριτικοί θεάτρου, Διευθυντές Θεάτρων, Σκηνοθέτες, μέλη του Διεθνούς Ινστιτούτου Θεάτρου (ITI) κτλ. περιδιαβάζουν στην πόλη, παρακολουθούν παραστάσεις, συζητούν περί θεάτρου και πολιτικής, παίρνουν συνεντεύξεις, κάνουν δημόσιες σχέσεις, βραβεύονται, επισκέπτονται τα μουσεία, κάνουν αγορές. Στους δρόμους της Ρώμης, η πόλη δεν μοιάζει πλέον «ανοχύρωτη». Εκατοντάδες αστυνομικοί και στρατιώτες με πολυβόλα στα χέρια -ακόμα κι ένα τεθωρακισμένο στην κεντρική πλατεία πάνω από την αρχαία ρωμαϊκή αγορά- φρουρούν την πόλη, τους πολίτες και τους τουρίστες. Περιφρουρούν την αδιατάραχτη καθημερινότητά τους: τη διατήρηση της κοινωνικής «κανονικότητας», της αέναης κυκλικότητας των φαινομένων, δηλαδή, όπως παρουσιάστηκαν σε κάποιες από τις παραστάσεις που προαναφέρθηκαν. Περιφρουρούν το αστικό τοπίο από τους παρείσακτους Κενυάτες και Νιγηριανούς που πουλούν στον δρόμο βραχιόλια «καλοτυχίας» από την πατρίδα τους, ενώ σε διπλανή θεατρική αίθουσα – PallazzoVenezia – βραβεύεται από το Europe Prize Theatre o ποιητής, θεατρικός συγγραφέας και δοκιμιογράφος  ΝιγηριανόςWoleSoyinka  για την υπεράσπιση των ανθρωπίνων δικαιωμάτων των πολιτών της Αφρικής! Περιφρουρούν τους πολίτες από τους Άραβες τρομοκράτες, ενώ ο  Τυνήσιος  σκηνοθέτης  FadhelJabibi  κι εκπρόσωπος της Αραβικής κουλτούρας του Mahgreb, των πρώην αποικιοκρατούμενων χωρών της Βορείου Αφρικής, βραβεύεται για την προσφορά του στον χώρο του θεάτρου. Κατά την επιστροφή στο ξενοδοχείο από τις θεατρικές παραστάσεις αργά το βράδυ «αποκαλύπτονται» οι άστεγοι της πόλης που βρίσκουν καταφύγιο στις κόγχες των εκκλησιών και των δρόμων. Wole SoyinkaFadhel Jabibi		Η  Θεατρική Κοινότητα , λοιπόν, μοίρασε τα ευρωπαϊκά της βραβεία στην «αιώνια» πόλη, υπό την αιγίδα της  Κοινότητας των  G 7 . Το  Θεατρικό Συγκείμενο  μοιάζει αντιφατικό, συγκρινόμενο με το  κοινωνικό περικείμενο . Μοιάζει σαν το  Θέατρο  να ανακαλύπτει τον  δρόμο της πόλης  μόνον  πάνω  στη Σκηνή.	«Ανασαίνω με ανακούφιση, είμαι ένας προνομιούχος. Η αηδία μου είναι ένα προνόμιο», ομολογεί ο Άμλετ στο  Hamletmachine  κι όλοι χειροκροτούμε. Και συνεχίζει με τη απόφανσή του, ότι «Υπάρχει κάτι σάπιο στο βασίλειο της ελπίδας. Το αύριο δεν θα συντελεσθεί πλέον». Είναι άραγε έτσι;		[1]Heiner Muller,  Η μηχανή Άμλετ (Hamletmachine) , μτφρ. Ελένη Βαροπούλου, Εκδόσεις Άγρα, Αθήνα,2001",https://thepressproject.gr/europaka-brabeia-theatrou-kai-g7-to-theatriko-sugkeimeno-kai-to-koinoniko-perikeimeno/
